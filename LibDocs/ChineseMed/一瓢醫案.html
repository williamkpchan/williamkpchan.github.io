<base target="_blank"><html><head><title>一瓢醫案</title>
<meta http-equiv="Content-Type" content="text/html; charset=utf-8">
<meta name="viewport" content="width=device-width, initial-scale=1" />
<link rel="stylesheet" href="https://williamkpchan.github.io/maincss.css">
<script src="https://ajax.googleapis.com/ajax/libs/jquery/1.5/jquery.js"></script>
<script src="https://williamkpchan.github.io/lazyload.min.js"></script>
<script src='https://williamkpchan.github.io/mainscript.js'></script>
<script src="https://williamkpchan.github.io/commonfunctions.js"></script>
<script>
  var showTopicNumber = true;
  var bookid = "一瓢醫案"
  var markerName = "h2, h3, b"
</script>
<style>
body{width:80%;margin-left: 10%; font-size:28px;}
h1, h2 {color: gold;}

strong {color: orange;}
img {max-width:90%; display: inline-block; margin-top: 2%;margin-bottom: 1%; border-radius:3px;}
a{color: #5080a0;}
.green{color: #205580;}
</style></head><body onkeypress="chkKey()"><center>
<h1>一瓢醫案</h1>
<a href="#mustWatch" class="red goldbs" target="_self">Must Watch!</a><br><br>
<div id="toc"></div></center><br><br>
<div id="mustWatch"><center><span class="red">MustWatch</span></center><br></div>
<pre><br><br>


<h2><span class="orange">一瓢醫案</span></h2>
作者 薛雪（薛生白），清·吳金壽子音篡 朝代 清
骨小肉脆，定非松柏之姿。

脈數經停，已現虛勞之候。
先天既弱而水虧，壯火復熾而金燥。
歲氣一週一損，豈容再損？

秋風乍薦已傷，難免重傷。
證具如前，藥惟補北，非敢說夢，聊以解嘲：
生地、沙參、地骨皮、麥冬、金石斛、生鱉甲。

蘇祿國貢使久咳不能臥案：辨八方之風，測五土之性，大率貴邦偏在中華之巽上，箕尾之前，翼軫之外，陽氣偏泄，即有風寒，易感易散。
來此華夏，已屬三焦。
況不得臥下，肺氣大傷，止宜潤降而已：

蜜炙枇杷葉、麥冬、川貝、甜杏仁、經霜桑葉、米仁。
《內經》謂：骨肉柔脆之人，其質本弱。
然以脈症較之，其咳原屬手太陰得之。

聞先一人補之，後一人瀉之，邪則從補而升，元則由瀉而虛，竟成廟兵出而岸兵入也。
亦參末議，共博一笑：
北沙參、燕窩、桑葉、冰糖、川貝母、紫菀。

少腹有形隆起如阜，上至心下則厥逆。
來疾去駛，雖大力人拒之不能卻。
上則人身為之上竄，下則人身為之下墜，不能強掙。

一翕一辟，一上一下，乃至人身上下如舂杵。
口鼻兩陰之血，隨其上下溢出，群醫不能治。
余思此症載在《難經》，特未曾縷晰示人耳。

且云：「此物伏在臍旁上下則少楚，伏入臍中則少安。」
可見臍旁兩穴，亦與此條相合，且弗揭明其義，一任群公思而得之可也：
用薄荷湯送下神秘丸。

以病人自思此湯飲之，其物倏伏而不動，故亦用之。
素來擾虧根本，不特病者自嫌，即操醫師之術者，亦跋前疐後之時也。
值風木適旺之令，病目且黃，已而遺精淋濁。

少間，則又膝脛腫痛不能行。
及來診時，脈象左弦數，右搏而長，面沉紫而時時作嘔。
靜思其故，從前紛紛之病，同一邪也，均為三病，次第纏綿耳。

由上而下，由下而至極下，因根本久撥之體，復蒸而上為胃病，是腎胃相關之故也。
倘不稍為戢除一二，但取回陽返本，竊恐劍關苦拒，而陰平非復漢有也。
謹擬一法，略效丹溪，未識何如：

羚羊角、木瓜、酒炒黃柏、伏龍肝、生米仁、橘紅、馬料豆。
鬁勞得愈，如麟毛兔角。
或叩之瓊台丹扃間，求金光一葉，庶幾悅然：

小建中湯。
脈象右三部洪數弦急並現，左上數中緊。
先患陽精不升，次及於陽絡不固。

蓋至陰生陽，不屯失精為先天，至陽出陰，失蒙吐紅為後天。
是有形始兆之後，復現先後天俱病。
即察至真有餘之軀，亦不足以供其漸耗。

今將投味厚入陰者乎？
抑投味薄清陽者耶？
竊恐山川草木，皆不足以還返金品。

莫夫大藥金丹，周天火候耳。
然又不可不以服食之方佐之，擬候尊師同訂，終慚布鼓。
希諒之：

建蓮肉一斤（帶心撲如麻子大，飯上蒸、曬九次為末），麥冬肉一斤，嫩荷葉半斤，頂生地四兩，金櫻子半斤（去毛）。
以上四味熬膏，同蓮肉粉杵為丸幾，秋石湯送五錢。
抑鬱頓挫，侘傺無聊，心乃偏倚，十二官皆無主，則陰氣並於陽也。

投以重鎮之劑：
生鐵落、鬱金、半夏、苦參、橘紅、茯苓。
陽極升而不入，陰鬱沉而不附，是以有晝無夜，離明當午而睡，水漸衰矣。

治以交陰陽，引衛入營。
毋云血家忌半夏也：
半夏、酸棗仁、生地、生甘草、糯米、茯苓、米仁、去油乳香。

暑熱時邪，病經二十日。
諸法具備，何必問途於蹇足，既承觸暑相招，勉爾揮汗撰方：
川連、半夏、生甘草、淡芩、茯苓、生薑。

此症原屬胃乏沖和之氣而起。
要之沖和之氣，即太和元氣。
位天地，育萬物，無非此氣。

少有不足，已非所宜，況大有所損乎？
拙見宜謝絕一切，高養山齋，餌以藥石，廓然世外，庶幾霍然。
若在操觚蓮幕，非所宜也。

吾聞君子贈人以言，愛人以德，故瑣屑及此：
旋覆花、木瓜、生穀芽、炙草、代赭石、白芍、糯米汁。
病更節後，醫曆多人，朝張言熱，暮李論寒。

臟腑各有受盛，運氣各有翕辟。
渺爾一軀，遍嘗補瀉，不病亦病矣。
宜守正持法，幸勿好大喜功：

當歸建中湯。
脈弦勁如循刀刃，全無沖和之氣。
水氣太過，金令不及。

從後來者，謂之賊克。
苟非致太和之氣，以消乖戾，必至陰失潛藏，陽無所倚。
履霜堅冰至，豈可不未雨而綢繆乎？

老子云：「齒剛則折」，殆其是也。
切囑切囑。
此方存之，期於左券。

炙甘草、北沙參、料豆皮、冬桑葉、生白芍、麥冬肉。
中土以嵩高而定八方之位，是蜀在坤矣。
毓斯境者，脈宜緩而流利。

今洪搏太過，面黃氣重，幸在浙已久，若處故鄉，是脈象當血溢。
即日回蜀，宜早服丸以滋之：
六味地黃丸。

清貴之脈，類多六陽，次則六陰，是皆純淳之象。
今體稟六陽，是一徵也。
息分九候，位分三部。

雖一部之中，均察臟腑，而左部顯然者，心肝腎三臟。
今寸來空大，是心不藏神也；關脈滑數，木無水養也；尺來浮大，水氣不衡也。
火以木為體，木以水為母，先天一氣，由是通明。

故知離中偶畫生陰，心氣日欲下交；坎中奇畫生陽，腎氣日欲上承。
是即心腎一交也。
丹訣云：「水火相交永不老」者，此也。

無非尋常日用之間，心欲寧，肝欲和，腎欲實。
庶無恍惚悸動以及肢末不利，而四體泰然矣。
謹疏一方，先滋營衛，頤養之法，再圖疏呈：

人參、棗仁、遠志、當歸、炙草、熟地、茯神、元參、白芍、木香。
脈象較前稍和，兩手平均，俱就六陽本體，可蔔無外來之氣，惟營衛少虛耳。
但觀簿書旁午，是心陰不得不養，腎陽不得不藏，以供日用之精神，以副臨民之至意。

先配湯藥，帶往省中，日進一劑培補；隨配膏丸相繼。
憲體精神，自當日臻康泰矣：
人參、棗仁、歸身、炙草、茯神、元參、白芍、杞子、熟胡桃、桂圓肉。

《內經》稱三陽結乃成膈者，單指太陽、陽明、少陽也。
今從脈色較之，少陰與厥陰亦病。
若以填補下焦為首務，固所當然，但胃關一部，從何飛渡？

且有一團鬱火，挾木邪橫亢於中州，得熱為伍，愈肆倡狂。
苦寒勢所不容，甘寒勢不容緩。
倘令肺不生津，大腸不生液，津液愈虧，為病癒繁矣。

且逆上者，肝邪也，水不生之耳；不納者，胃病也，肺氣不降耳。
一身之中，津液真精，皆為切要。
愚見專事於此，未識如何？

先進五汁飲，次商投藥可也：
蘆根汁、甘蔗汁、茅根汁、鮮藕汁、水梨汁各一杯，生薑汁、沉香汁各一小匙。
診得脈象，惟有虛細無力，弦象俱退。

手足顫振，此元氣虧弱之徵。
前此投藥，俱無少效者，蓋為元氣不克載藥行令耳。
今元氣一日不復，則病機一日不退。

病機與元氣本不並峙，此長彼消，理之常也。
據愚見，湯藥在乎其次，必以直走先天之品劑為膏丸，朝斯夕斯，久久自足。
元氣元精，一朝而復，後天飲食，不強自強矣。

因此症非暴感內傷，不必數更方，以苦陽明胃口。
且經不云乎「適於胃者為補」。
煎藥久服，適於胃者否耶？

愚自吳中承給諫公之命，來斯一診色脈，固知不出此理。
勉為鎮台留三日者，一則感鎮台下士之隆，一則為給諫公篤親之愛，而欲浙中諸醫，一批隙導窾，以報鎮台。
今參脈症，毋事更張，直補先天可也。

議呈煎膏丸三方。
煎則暫用，膏則時時頻服，丸則清晨為定。
俟填補二十日外，便有消息。

尚當叩階復診如何？
（方未見。）
尊體本陰虛，陽氣並邪獨發，熱廿余日不解。

蓋陰液枯，不能作汗，邪亦不解也。
連劑養陰之後，邪少松則大汗泄，是云行雨施，品物咸亨之候，何疑其脫耶？
但弱體久病不解，元氣愈虧，此邪稍出，大汗作，亦屬接補關頭，不容少懈耳。

心靜，則氣定而神住，切不可憂擾神氣，致陽氣上升。
至囑至囑：
人參四錢，熟地一兩，抱木茯神二錢，天冬三錢，製首烏五錢，左顧牡蠣六錢。

脈空弦，腹中急痛，肝病也。
治肝不應，治脾亦良法也：
粗桂枝一錢，沒藥五分，白芍二錢炒黃，甘草一錢炒黑，琥珀一錢，飴糖錢半。

骨小肉脆，本非松柏之質；補瀉溫涼雜投，豈是濟生之術？
幸能食便實，秋令尚可扶持。
然破（月困）脫肉，側眠經阻，醫者猶然夢夢，何也？

僕老不談醫，聊書數語，並擬一方：
熟地、炙草、當歸、生左牡蠣。
十二經皆有咳，胃病安得不咳？

況此土病於金臟，而腑亦病，於此而求其痛與瀉，一在於胃之上脘，一在於肺之腑，所以無從蹤跡也。
仰屋圖維，必須分兵合剿。
乃得擬一法，請諸道長。

以此而益精之，或當芻蕘可采，為蝦力於行舟何如：
江西赤石脂六兩（緞），炒黑乾薑一兩。
二味為末，黃米飯為丸。

人參一錢，炙黑甘草一錢，大棗五錢，飴糖五錢，桂木一錢，酒炒白芍二錢，煨熟生薑一錢。
水煎一次，去渣，送服前桃花丸三錢。
病本濕溫，元氣不能載邪外出，有直犯中焦之勢矣。

擬梔、豉上下分開之，薑、芩左右升降之，芳香之草橫解之，以冀廓清諸邪。
未識得奏膚功否：
黑山梔、淡芩、川鬱金、生香附、炒香豉、生薑、鮮石菖蒲、生甘草。

病久緒紊，終不離乎厥陰一臟。
今商佐金氣以暗制之，營滋氣以撫綏之，實太陰以堵禦之。
亦子貢存魯，霸越滅吳之意：

羚羊角、人參、製首烏、清阿膠、麥冬、云茯神。
診得真氣久不周於四肢，又暴受暑邪類中，遺溺目瞑，脈弦數而上承魚際。
肝風為足厥陰，暑風為手厥陰，手足兩經得病，瘖而不能言者不治。

且移至近地涼處為病室，外解暑邪，內用對證之藥以救其逆：
羚羊角、竹茹、連翹仁、鮮桑枝、半夏、鮮石菖蒲根。
人生五十，一臟衰，況向六乎？

所患聚訟者，皆主腎臟。
蓋以所述，大旨在扼定脾此，則樞機得，而四運成矣：
獨朮膏，先用十斤可也。

真氣已漓，病何能愈？
有愈之方者，其仙乎：
歸芍六君去甘草，鮮桑枝煎湯代水。

此太陰被濕氣薰蒸，無清肅之權，木無畏，右肩臂漸顯不仁之象。
曲蘖傷生，而尚甘之，我不解也：
生米仁、鮮蘆核、生地、嫩桑枝、白歸身、赤芍。

人身之脈，胸走手，腹走足，八十丈周於一身。
未有沉寒筋之損而不及於下者，先後異時，為患則一。
非鮑姑之艾，文伯之針不能愈。

內服八味湯可也：
桂附八味丸。
佞布之人多嗜，積鬱之人多火。

久而久之，佛鬱之性，飆發波掀，若狂若魅。
藥石既不能與，先與丹藥焚於室中，以辟易其狂悖可也：
如意丹七丸。

鬚眉自落，皮毛淖澤，脈來浮澀，此風也，非衰白也。
三十六種，同出異名，非淺可之疾。
夏月宜食香風蛇（即俗名黑風蛇也），與雞煮食之：

白歸身、白麻、赤芍、生地、早蓮草、僵蠶、銀花、茺蔚子、夏枯草。
頭痛，窅不見人為一忌；肝風，嘔吐膽汁為一忌。
相與有年，知已惟此一人，豈宜坐視。

務得挽回為妙，然國有數存焉者矣：
沮膽湯去枳實，加天麻、鉤藤、桑葉。
是證究屬肝風，則厥陰一經，未易制也。

在古法：有鎮攝一法，有培土禦之一法。
所以東垣有半夏天麻湯，而景岳又撰左歸以補其闕略。
今二法皆不能純用之矣，擬出入一方備采：

人參、焦朮、茯苓、柏子仁、半夏、陳皮、熟地、白歸身、炙草、鱉甲。
久咳移邪犯胃，因咳而肺肅無權，故氣升逆。
勿用瀉損肺氣之藥：

水梨去心帶皮搗爛，絲綿濾清，慢火熬成膏，收入磁瓶內，蠟封口。
每日開水送五錢。
陽明脈實，氣急而喘，壯火食氣，消爍真陰。

夏氣開張而劇，剝棗時坦境也。
此刻不能他圖，姑與溫膽湯，少衰其熱，以保傷金。
溫膽湯。

體盛之人氣必弱，寒熱乍起，即現小便短數，頭項瞤動，舌乾齒燥，氣促，脈左弦右弱，渴不欲飲。
皆元不勝邪之象。
恐其乘津液之衰，遽而內陷，宜謹慎斟酌，緣此時正當燥令故耳：

天花粉、卷竹葉、厚橘紅、青蒿梗、麥冬、六一散。
脈數，五六日不更衣，舌黃唇焦。
胃熱熾矣。

況前服之藥，皆辛溫耗陰之品，今非寒涼不可。
然宜小心保護為主，因熱邪深入陰中，而陽氣獨亢耳：
川黃連、枳實、瓜蔞、赤芍、生甘草、陳皮、杏仁、木通。

病之原，由食柿過多，得寒而起。
於茲二十余年矣。
要知柿為西方之木，其實稟秋金之氣而成，其與肺金同氣相求，可知其邪入肺，發為氣哮，久則腎水無本，虛而上泛為痰。

胃為貯痰之器，所以降氣湯、六君子，由肺及胃，皆得小效。
而不除要莒，與即墨不拔，齊地終非燕有，況脈象尚悍，當深入病所為是。
擬仲景方法：

甜葶藶，苦葶藶、大棗。
嗽而失血，已逾三載，纏綿不已，色黯脈弦，嗽益甚，環口色黃。
由於肝脾，及於腎，上藏為其所取，給而不能應矣。

飲亦從而為患，逐之不得，滋之無功，遷延日損，莫可彌縫。
當取其中以冀流布，庶幾近之。
擬宗建中法，加以滌飲之品，俟陽明升而繼以大補太陰，然後漸入純陰之法，否則非治也：

小建中湯去薑，加茯苓、薑皮。
古人造字，兩火著力為勞，故為君相二火而說。
溫補中州，以靜痰之源，補下焦以益水之源。

但病勢已深，恐非一擊可破也：
熟地、枸杞子、元參、牛膝、茯苓、紫石英。
橫則為三坎，豎則為川水，中間一點真陽，水虧則露，為龍火，□為震，震下之陽，與之同源，升為雷火，所以雷為木屬，皆陰中之火也。

純陰之藥，愈潑愈熾，一切草木，無能制之。
當用一元丹，久服愈矣：
澹秋石五六觔（斤之異體字），紅棗漿為丸。

早服五六錢，晚服二三錢，以陽秋石少許點湯送下。
脈弦數，尺獨大，咳而喉痛失音。
乃數載失紅之後，其陰虧火炎，不言可喻矣。

唯有至靜之品，引陽潛入陰中，庶近《內經》之旨。
然須作靜攝工夫，使陰秘陽密，得坎離相交之力為妙：
熟地、海石粉（搗爛）、金石斛、北沙參、茯苓、麥門冬、生白芍、龜腹板、山藥。

形忽漸瘦，脈虛極，氣怯偶咳，目黑脈弦，忽忽不樂。
補氣補血，人所知也，宜將陰獸，引入陰中，藥猶得力。
早晚捕獺一頭，取肝陰乾，用鹿角膠，各於木器杵碎。

早服鹿角膠末一錢，晚服獺肝末一錢，皆開水送下。
此常用百日之法，今擬煎方先服：
人參、茯苓、菟絲餅、南棗、焦冬朮、炙草、枸杞子。

左關搏指急疾，右關弦大。
無胃氣不歸元，充海無根。
右關如是，當劇於春；左關如是，當折於秋。

恐左關為應，勉擬古人乙癸同源之治：
大生地、女貞子、枸杞子、茯神、元參、懷山藥、紫石英。
此病起於費心勞碌，風寒不節，遂至咳嗽吐痰，久則內傷。

內傷者，內中臟氣傷也，即古人所謂虛勞證，總不得愈。
必須絕去費心勞碌之事，一毫凡念不起，助之以藥，或可延年：
麥冬、阿膠、桔梗、炙草、沙參、米仁、茯苓。

此痧勞也。
由於太陰傷損，日傳至足少陰。
脾氣少溏，則入下藏也。

百無一治，速宜返棹，閉關靜養。
方一首奉贈，日飲可也：
熟地、阿膠、百合、枸杞子。

花甲之人，兩尺獨大。
二藏已衰之際，豈宜如此？
急進已癸同源之法可矣：

熟地、女貞子、菟絲餅、茯苓、元參、早蓮草、枸杞子。
蜜丸。
此真陰虧證，俗名百日勞也。

稍有伏暑，所以寒熱愈甚。
惜乎治之不早耳：
熟地、茜草、青篙、元參、滑石、丹皮。

坎中一畫，真陽孤飛於上，一交已午之月，神水金丹，亦奈之何：
老生薑、天冬、懷牛膝、甘草、川石斛、元參、女貞子。
稟性好食辛，醫書云：「多食辛，令暴卒。」

今診得色脈形骸俱憊，不須暴卒，亦不長生。
自宜持其病。
令先服三生欲：

生地黃、赤茯苓、麥冬、粉甘草、生米仁、紅棗。
此一損證也。
從上損之下者。

一損肺，肺再傳心、傳肝，傳脾，傳至腎，則骨痿不能於床。
斷不可再投理肺，以速其損。
怕豬肚丸可服：

豬肚丸。
未過五旬，形脈色俱衰，叩之連喪三子。
得不如是耶？

況復傷其孫乎，此非藥餌所能者也：
川貝母、生地、茯苓、麥冬。
脈得數而且弦。

此陰虧症也，並非外感。
今以虛火升而頭痛，漸有金水兩傷之勢。
靜攝乃得，藥餌其次也。

熟地、女貞子、麥冬、龜板、元參、澹秋石。
棗漿為丸，開水送下。
肺為水主，熱淫則融，融則水源竭矣。

土為金毋，不承則金無生，金土金水三臟日澌，苟無玉液，神精安能返？
既憊之有形，雖擬禁方，亦據古人之常談耳：
葦莖湯。

心陰虛則易汗，肺陰虛則多嗽，肝陰虛則火升，腎陰虛則發熱，脾陰虛則便塘。
非一真陰乎，怯症之漸也。
但知頭痛醫頭之為良醫，不知履霜堅冰至，君子其為憂危之心也：

炒白芍、小生地、麥冬、棗、桂枝末、炙甘草、青篙梗、雲苓。
診得脈細數而微，舌乾黃，下利，身焦燥而不潤。
此為下多傷陰，熱邪因之而內陷，大可慮也。

治法輕以清其邪，苦以泄其熱。
未識應否：
川連、小生地、人中黃、淡豆豉、木通、金銀花。

飲食不和者，太陰虧也。
葛稚川《肘後方》有一味治虛勞之法：少陰厥陰虧者，鹿角散；太陰虧者，神麯散。
今用神麯散：

真陳六神麯研細炒香四兩。
每食後，用開水調服二錢。
中焦為氣血津液朝會之所，今診得胃氣不能脈中流布，其亦元氣中餒也。

酸以攝泄，辛以流動，惟甘以以培養，因增腫患而卻之。
擬方備閱：
橘白、灼艾、醒頭草、麥冬、木瓜、五味子。

厥有十四。
泄為一法，鎮為一法。
曲直太過，不特侮土，並其上不畏金，鎮法恐其格不相入，因其勢而利導之，然後潤之滋之。

鮮有不濟者：
羚羊角、金鈴肉、生甘草、淡吳萸、黑穭豆、生白芍、雲茯苓、川鬱金汁。
仲景書云：「瘧脈自弦」。

一句開盡人天眼目。
今三部九候之中，並無一毫弦象可見，與正氣相戰者，非比春之風、夏之暑、南方之瘴也。
於此推之，思過半矣：

草果仁、炒厚樸、陳皮、白茯苓、製蒼朮，炙草。
脈愈按愈大，可知陰氣不足，瘧邪得以深入。
漏蘆、鱉甲，補陰太過，非花甲勞心之體之所宜，汗泄過多，陽氣亦慮，胃間伏邪，水飲不入，種種皆所一不勝也，豈宜再從汗解耶？

病者小心，醫者慎之：
人參、蔻仁、淡黃芩、生牡蠣、生地，陳皮、小青皮、生首烏、新穀、薑汁。
明系肝風上冒，左尺脈碎亂搏指，此乙癸同源，腎肝同病也。

但少陰之脈，不至於巔，惟陰能至。
以肝為重，腎次之：
羚羊角、生地、半夏、白芍、當歸身、陳皮、茯苓、菊花、女貞子。

此由金水不相承挹，故咳久不愈。
切勿理肺，肺為嬌臟，愈理愈虛。
證不可泛然滋陰。

北沙參、整玉竹、云茯神、川石斛、甜杏仁、生扁豆。
短氣失音，喉中時作水雞聲，右脈如革，面浮色痿，肺胃應之，心下痞硬。
補瀉紛更，動無一效。

甚於水令，劇中春候。
擬進葦莖越婢成湯，進飲三劑：
石膏、桂枝木、白芍、杏仁、冬瓜子、生米仁。

本屬濕溫，化在三焦，充斥腠理。
誤傷手太陰、足太陽之氣，必致漸入虛損一途，非病之過，治之過也。
必移入高明靜虛之寶，治以百日之遙，庶幾得之。

擬方開太陽，益太陰：
淡乾薑（同五味子搗爛）、茯苓、地骨皮、桑葉、生扁豆、生甘草。
弦動無情之脈，即名胃少。

雖非《難經》所謂但弦無胃，而久病有此不宜。
莫因失血而久進純陰之藥，陽氣抑而陰無所寸恃也。
拙見且進甘溫：

建中湯加人參、炙綿耆、歸身。
病在奇經，治他經不應。
要知血行清道，便知清氣不肅，所以鼻紅昏暈。

二者皆出督脈，好異無用。
以古法之法治之，自效。
生地、犀角、廣圓核、側柏葉。

右蜜丸。
早服五錢，晚服三錢，開水下。
暑者，熱中之陰邪也。

心先受之，侵入胞絡。
怠惰不語，神昏肢冷，為不治。
今脈遲軟，漸有是機，四末漸冷，竟有內閉外脫之虞。

急用通陽救逆之法，仿右大順散之義。
未識何如：
桂枝、半夏、焦白芍、炙甘草。

右脈芤搏，耳聾，血下溢，寒熱不已。
陰絡所傷，而厥陰不攝。
當從至陰中宣出熱邪，是存陰第一義也：

青青、白知母、生白芍、炒黃柏、鱉甲、鮮荷葉。
元米一合，泡湯為水。
右脈一息七至弦，右脈一息六至緊（原書即為兩個右脈：出自《浙江中醫雜誌》），咳而不得息。

陰氣已弱，金水同受病。
且議景嶽六君煎投之：
金水六君煎。

素有喘症，形氣怯弱，咽痛不腫，時咳。
此新感風溫在肺，氣不下肅。
尚宜清降：

桑葉、白沙參、塊茯苓、杏仁、川貝母、南棗肉。
稟質既薄，咳紅，極易傷陰。
不可理肺，緣水出高原，肺主氣母，藉以生津補液，周環百脈故耳：

生地、清阿膠、枸杞子、料豆皮、麥冬、百合。
昨所同議之方。
以兩關按之，脈弦。

特借仲景旋覆代赭法，同四磨飲投之。
旋渡有轉旋之功，代豬為鎮墜之品，鹹寒可降，酸可入肝；四磨則漸摩運化，使手太陰得行清肅之令，足厥陰無克侮之暴。
今診得兩關弦象已減，面浮少退，是藥己應，而暴渴欲飲，則仍然如故。

是則陽明之府，中垢不去，煎熬津液，下流一日不通，上流一日上泛。
雖有補虛之策，孰敢泛投？
且其虛脈虛象，顯然彰著，勢不容緩。

前既借仲景之法，以退兩關之弦，此獨不可借仲景急去宿垢以存津液？
然未可以子和霸法投之。
擬以緩法，推陳致新，仍候昨日兩道長印可何如：

旋覆花、代赭石、人參，煎送沉香化氣丸二錢五分。
滋營養液膏：
女貞子、廣皮、干桑葉、熟地、旱蓮草、白芍、黑芝麻、枸杞子、鮮菊花、歸身、黑穭豆、玉竹、南燭葉、白茯神、沙蒺藜、炙草。

右前十四味，各四兩，後二味各二兩，天泉水、桑枝火熬成膏，收入真阿膠三兩，煉淨白蜜三兩，磁瓶貯好。
每日卯時挑服五六錢，開水送下。
此方為林下服食之大藥，肝氣不和之妙品。

貞、蓮二味，法二至以暗轉陰陽；佐桑麻，為調風氣應候，播植生機；助以杞、菊，為升降之春秋，亦承流以宣化，歸、芍辛酸，一通一泄，使無或滯之情，地黃、蒺藜，一填一養，不致肌虛之困；穭豆滋水息肝；南燭培元益氣；茯神、玉竹，為營衛報使，橘紅、甘草，為喉舌真司；阿膠濟水造成，激濁揚清之凜冽，蜂蜜一花釀就，和風甘雨之仁慈。
服之不特調元卻老，且以見天地之生生有如是也。
心脾雙補丸：

人參、元參、五味子、遠志肉、麥冬、茯神、酸棗仁、柏子仁、於朮、川貝、生甘草、苦桔梗、丹參、生地、川黃連、金華香附、朱砂。
右為末，用桂圓肉熬膏代蜜，搗丸如彈子大。
每晨嚼服一丸開水送下。

經云：「女子以心脾為立命之根。」
凡心脾氣鬱，鬱則從火，久久不解，漸耗五陰。
特制此方，有通有補，允與丹溪、立齋諸公相頡頏者。

方義蓋取人參養心氣，麥冬益心津，生地、丹參益心陰，茯神、遠志安心神，五味、棗仁收心液，川連、甘草瀉心陽，桔梗利心氣，朱砂鎮心怯，白朮健脾陽，香附暢脾陰，川貝療脾鬱，特重其數，以對待心脾二臟，龍眼代蜜，大補心血，甘草和脾。
丸如彈大，細嚼吞下，不致直趨下焦，其功倍著矣。
名曰心脾雙補法。

治產後少腹結瘕：
人參、雲母粉、當歸、金鈴子、生地、吳茱萸，炒血芍，炒白川芎、乾漆、製香附、藕粉（生用）、老白韭根。
右為末，真神麯糊丸綠豆大。

每日百丸，空心開水服下。
<h2><span class="orange">湖岳村叟醫案</span></h2>
<h2>整理說明</h2>

翟竹亭先生，河南省杞縣人，是位聲高望眾的老中醫。
臨證精於內、外兩科及針灸術，名噪豫東。
先生素嗜《內經》、《難經》等書，對金、元諸醫家及明？

吳又可學術思想致力尤深，更心折李瀕湖、張景岳，故自號湖岳村叟。
晚年集畢生經驗、擇所治奇症，彙編成冊，名曰《湖岳村叟醫案》。
原稿寫成後，曾由先生的友好魏桂森、蔣家謨、孟繼鴻共同參訂，門人陳文遠、石賀璞校正。

一九六三年經開封醫學專科學校張文甫校勘後，在開封專署衛生處的大力支持下，曾以少量石印本問世，頗受醫界稱頌。
為了繼承和發揚祖國醫學遺產，我們對石印本再次進行整理：去其疑如，校正標點；糾正錯訛，查對引文；將原書中肯之眉批移為按語，對意晦之眉批，無關治療或意理有謬者，均予刪去；在多數醫案後我們根據需要又補加了按語。
所加之「按」，多為提示臨床要點，或論病機，或議診斷，或釋方義，或以藥測症。

處方中藥物分量，統按現制換算為克。
自翟氏《湖岳村叟醫案》集成後，一時名宿，競為作序題詞者甚多。
我們選錄其有代表性的序、校勘記、傳、題詞、跋，分別載於該書前後，以盡可能保持該書之原貌。

該醫案在整理過程中，呈蒙河南師範大學中文係何法周副教授正其文字，開封地區中醫學徒班部分學員作了協助，在此謹表謝意。
整理者 一九八四年
<h2>序</h2>
翟竹亭先生，是杞縣一位有名望的老中醫。
他在生前將積累數十年的醫療經驗，著之成書，名為《湖岳村叟醫案》。

這是他一生臨床實踐的經驗總結。
從本書的傳、跋和醫案中，讀者可以瞭解到先生的醫學造詣。
在這裡需要說明的，也是值得學習的有以下兩點：

一是兢兢業業和實事求是的治學精神。
先生幼時未上過學，但能勤學好問，下硬功夫，刻苦鑽研，終成名醫，晚年不矜不諱地總結了成功的醫療經驗，分析了治療失敗的誤診教訓。
這種不嘩眾取寵而實事求是的治學精神，是很可貴的。

二是有同情貧窮患者疾苦的良好服務態度。
先生在暗無天日的舊社會，對少吃缺燒、無錢治療的一些貧苦患者，認真給予看病，不收藥資，遇到生活極端困難的病家，不僅看病付藥不要錢，而且又給背柴送米，這種救人之危、濟人之困，同情貧苦患者的高尚品格，實在令人欽佩。
今天，廣大中醫藥人員，應認真地、系統地繼承祖國醫學；名老中醫和有一技之長的中醫，應本著實事求是的治學精神，切實總結成功的醫療經驗和失敗的誤診教訓，寫成醫案，著之成書，以期我國數千年來的文化遺產——中醫中藥，繼續發揚光大，讓它更好地為人民群眾的健康服務。

河南省開封專員公署衛生處 一九六五年三月一日
<h2>校勘記</h2>

開封專署衛生處將杞縣翟竹亭先生遺著《湖岳村叟醫案》抄本二卷，交餘校勘，擬付梓。
披閱卷端傳序，籍知先生家貧好學，尤喜歧黃家書，追求真理，剖析疑似，質疑問難，不恥下問，卒能貫通經典，有名醫林。
籲！志亦偉矣。

觀醫案內容，各門有總論，每病有醫案，辨證處方，引經據典，疑似厘分，論治高超。
且其文詞簡練，條理井然。
余何人斯，敢妄執斧。

然事關利濟後世，義不容以不文辭，因而不揣固陋，勉為執筆。
校勘目的有四：
一、字之書寫錯誤。

如卷上胡雍甫題詞，有「析疑辨難最艱辛」句，誤寫為「折疑」。
溫病門案一，診視「六脈洪大無倫」，誤寫為「無論」。
其他案中有「拒按」誤寫為「懼按」。

二、理論原則上之錯誤。
如虛證門案二，有「渴欲冷飲」句。
渴欲冷飲者是熱，宜用涼藥，渴欲熱飲者是寒，宜用熱藥。

既云「渴欲冷飲」，而處方用桂附八味湯之熱，違反常理，宜改「冷飲」為「熱飲」，方不背謬。
腹痛門案五，有「治肝木者肺金也」句，「治肝」應改為「制肝」。
三、藥名書寫之錯誤。

虛證門案十三，「枳椇子」誤寫為「枳棋子」。
其他有「續斷」誤寫「「續繼」。
均為更正。

四、引經據典之字句更換。
如幼科案六，有「諸症戰掉，皆屬於木」句，應改為「諸風掉眩，皆屬於肝」。
另有「虛者溫之，寒者溫之」句，應改為「虛者補之，寒者溫之」。

似此等字句更換，意義尚不大謬者，姑為留之。
其他罕用之古典，意晦之頭批，無關治療，均保留之。
先生積數十年之經驗，彙集證治，共分十七門，二百三十七案。

論證簡而要，處方奇而效。
最可嘉者，即治而不效，亦詳為記載，似此實事求是，堪為後學法戒。
國家號召我輩繼承、發揚、整理、提高，因將先生之遺著付梓，此不獨先生之幸，亦後世之幸也。

餘雖駑鈍，敢不勉為斯役。
開封醫藥專科學校文甫張會友撰記 一九六三年十一月十五日
<h2>翟竹亭先生傳</h2>
君姓翟氏，青云其名，竹亭，字也。
先世居山西洪洞，洪武初遷杞，旋移直隸長垣大翟莊；咸豐壬子，避河患復來杞，遂家焉。

祖明亮，父興治，母氏韓。
君性沉摯，有毅力。
家固貧，父患癱瘓，臥床數年，八口之家，恃君以養。

時方童稚，不任力作，為小負販，以博微利。
值年凶荒，生計益窘，煮藜藿為食；四、五兩妹，童養於人。
光緒甲午，君年十六，有通許醫生游先耕者，至杞懸壺隍廟；君敬其人，因從習醫，游以孺子可教，授方脈及針灸術。

鑽研數載，盡得其秘，遂出問世。
師歿為營喪葬。
乙未春，父歿不能具棺殮，賴親鄰資助，草草薄葬，恒恆用疚心。

甲辰冬，君娶李氏，越五年病歿，無所出。
庚戌夏，母以積勞罹疾棄養，君哀毀幾至滅性。
服闋，續楊氏，生子夔龍，女五。

長、次皆適人，餘待字。
君性孝友，親歿後，諸妹以次遣嫁。
長適李，不能自給，助以貲，俾之營運。

次適劉，早喪所天，依君以居，又嫁其甥女。
胞叔興國早世，叔母張，婚居茹苦，迎養十餘年；迨其子成立，始別居。
堂侄見龍，伶仃無依，招使習醫，教養兼至。

先世墓碑闕如，君植樹立石，以展孝思，建祠修譜，胥君創辦。
跡君生平，殆所謂孝慈兼盡，內行克敦者歟！君少失學，未嘗讀書而好問，遇名醫宿儒，輒虛心造訪，以蘄教益。
久之能自誦習。

於《靈樞》、《素問》、《難經》，張、劉、朱、李諸名著，致力尤深。
心折瀕湖、景岳，自號湖岳村叟，業醫數十載，活人無算，治療奇症甚多（詳見所著醫案，茲不復述）。
閑閑老人曰：「余讀魯論，至孔子述南人之言曰『人而無恒恆，不可以作巫醫』，竊歎有恆者之難，而知立業之不易也！」竹亭起自孤寒，無立錐地，乃能矢志岐黃，身致小康，為鄉里所引重，是皆厄窮動忍之效，藉非有恆，何以至此乎？

嗚呼！可以風矣。
<b><span class="green">世弟蔣家詠撰</span></b>
<h2>湖岳村叟傳</h2>

吾友湖岳村叟，傑士也。
心折瀕湖、景岳兩醫家，因以自號。
醫生胡以傑目之，曰：「孟子言豪傑之士，雖無文王猶興；叟無所憑藉，以勞心苦思，竟成國手，目為傑士固宜！」叟姓翟氏，字竹亭。

祖籍洪洞。
明洪武初，以遷民來杞，旋移直隸長垣之大翟莊，咸豐壬子，河決銅瓦箱，復來杞，遂為杞人。
祖寅功，父化醇，母氏韓。

君鮮兄弟，有妹五。
家世貧，僅負郭田數畝，幼從父作小負販。
十五歲時，父患癱瘓疾，八口之家，恃五尺之童以養。

母每日造煎餅，使君遊市賣之，博蠅頭利。
又值大旱，田盡售，仍不給。
時煮椿葉為食，四、五兩妹，皆許人為童養媳。

十六歲，有通許醫生游先耕來杞，懸壺隍廟，君從習醫。
遊以為儒子可教，指授脈理，外教以針灸之術。
從師五年，盡得其傳，即出而問世。

師歿，盡力助葬費，不忘本也。
十七歲，父臥床二載，又患瘟疫，遂逝世。
無以為葬，叩求親鄰，得微資薄葬之，用是疚心焉。

二十九歲，始取李氏，越五年以疾歿，無所出。
三十二歲，母以操勞過度，遇瘧疾棄養。
是時後喪逾前喪，力所能及，不忍薄也。

迨服闋，續娶楊氏，生子夔龍，女五。
君性孝友，親歿後，諸妹以次遣嫁。
長適李，不能自給，助以貨，俾營運糊口。

次適劉，所天早喪，依君以居，又嫁其甥女。
叔母張，年老家貧，迎養十餘年；其子能自立，始令去。
堂侄見龍無依，招使習醫，教養無異所生。

在杞祖塋，向無碑誌，君為立石植樹。
宗族戚友，皆時通有無，贍其不足。
又念翟氏族大散居，譜係無考，倡首修譜建祠，獨出巨貨，不辭勞勩。

跡君平生，殆六行兼備者歟！君未嘗入塾讀書，而勤學好問，遇名醫宿儒，必質疑問難，以故《素問》、《難經》等書，皆默識心通，於《瀕湖脈訣》、《景岳全書》，尤有心得，至《溫病條辨》、《傷寒論》，則參以己見，融會而變通之，故施方輒效。
積四十年經驗，彙集所著奇症，作醫案二卷，類別門分，言病症治法甚詳，名《湖岳村叟醫案》。
一時名宿，競為作序、題詞。

將以付梓，欲公諸世，非以炫名也。
君生於光緒乙卯，今年六十有四，可謂於此道三折肱者。
僕與之素契，知君之增益所不能者，實由餓體膚，苦心志，動心、忍性而來。

故獨不謂君謂國手，且以君為傑士也。
<b><span class="green">同里愚弟雍甫胡詩昕撰</span></b>
<h2>《湖岳村叟醫案》題詞</h2>

<b><span class="green">胡雍甫</span></b>
其一
番番一叟少時貧，無力從師莫問津。

自取《靈樞》探妙義，析疑辨難最艱辛。
其二
淵源難素費尋思，每遇明人輒問之。

兩字芳銜心記取，瀕湖景岳是吾師。
其三
病源臟腑認分明，生克迴圈配五行。

今古成方能變換，全憑意匠巧權衡。
其四
醫案成書上下編。

朗如眉列義昭然。
何人何病何方治？
經驗無差四十年。

其五
為具婆心求博濟，非誇國手造精微。
謙謙自署稱村叟，序跋題詞盡布衣。

奉題
愚弟閻裕庭拜詠
壺天小隱意悠哉，紅杏成林次第栽。

濟世活人稱妙手，回生起死羨仙才。
功同良相恩無量，肘有奇方癘不災。
四十餘年窺秘奧，精奇端自苦中來。

奉題
竹亭大國手醫案三絕
蓼盦初稿

野叟荒村自署奇，妙參靈素不由師。
市廛多少懸壺業，漫逐刀圭托上醫。
四十年來治驗多，忍教陳跡半消磨？

編排一卷桐君錄，又向人間見扁佗。
萬證千方記載真，妄言得意自通神。
寄聲堂上讀書客，莫把筌蹄誤世人！

<h2>一、溫疫門（凡二十三案）</h2>
<b><span class="green">【溫疫總論】</span></b>
漢長沙仲聖作《傷寒論》，發明《內經》奧旨、《難經》密義，真宇宙之寶筏、萬世之慈航。

後人有云：「傷寒雖備，內無溫疫，是亦白圭微玷。」
籲！此必長夜夢夢，涉海問津之人，焉能攜《黃帝內經靈樞》共醫事哉？
漢代而後，得仲聖心傳，惟明吳又可先生。

學究天人，通今博古，造開天闢地之論，獨得妙會仲聖心法，治溫疫刺五十九穴之法，瀉某某經之熱，本《傷寒論》著《溫疫論》。
此書一出，至今奉為金科玉律，掃除數千年之荒蕪。
暗室一燈，黑地隱針，倘能對症用藥，效如俘鼓，藥到病除。

以後著溫疫論者，何止數十家，各逞異說，畫蛇添足，遺害後人。
道高一尺，魔高一丈，欲出吳又可範圍，實無其人。
吳又可先生可謂仲聖之功臣也欲。

馨山按：世之業醫者，讀仲聖《傷寒論》，皆謂仲聖精於傷寒，而略於溫症，所以後人遇溫病，往往誤為傷寒，十治久歧，而不知仲聖《傷寒論》，實寓溫疫治術也，特後人不善讀不善用耳！如能善用，則白虎湯、黃連解毒湯，非治溫病要藥乎？
三承氣湯非治溫病良方乎？
至如刺五十九穴，瀉某經之熱，豈非治溫病之捷徑乎？

然則，傷寒、溫疫，實醫道中水火兩大門，行醫者能言之而不能明之，能明之而能用之。
自此而後，能言、能明、能用者，惟吳又可一人而已。
吳又可明代儒醫，淹貫典籍，精通仁術，本《傷寒論》而著《溫疫論》，辟《內經》精義，仲聖奧旨，制汗、吐、和、下四法，所用諸藥，無不本仲聖之遺軌。

是書一出，後之治溫症者始知門徑。
繼往開來，可謂濟世慈航，暗室明燈，中流砥柱矣！至於吳鞠通《溫病條辨》著說為九，未免畫蛇添足，言不適用，未若吳又可先生之《溫疫論》簡明切當，遵而行之，百無一失。
噫！吳又可謂善讀仲聖之書，善用仲聖之法也。

觀翟君醫案疫證門，治疫一遵又可，又不泥於句下，神而化之，皆應手而效。
若翟君者，又可為善讀又可之書，善用又可之法也已。
<b><span class="green">【醫案】</span></b>
<b><span class="green">【案一】</span></b>
邑西梁堂村，邢君少白之弟，十七歲。
於臘月患疫，初得寒熱往來，頭疼身痛。

某醫認為傷寒表證，用麻黃桂枝湯，大劑連進，謂得汗即解。
乃不止無汗，轉煩躁不寧，大渴思飲，日哺潮熱更甚。
某醫又謂病入陽明之腑，本宜用大承氣湯。

仲景云：倘有一分表證未罷，不可驟攻。
遂用白虎加減，連服二劑，大渴雖止，每日至戌時，發狂詈罵，不避親疏，夜無少停。
少白邀餘往診。

診得六脈洪大無倫，中取不見。
誤服表藥涼藥，逼陽外越，危殆極矣。
辭不治。

少白懇求不已，曰：「倘有一線生機，豈肯坐視？」
予感少白懇切，勉開桂附八味湯重劑加減，令其熱藥冷服，以斂真陽。
服下二時許，少白自內出，面有喜色，告餘曰：「吾弟狂躁將止，昏昏欲睡。」

餘知是神歸氣復，令勿驚動。
日曉方醒，飲食少進。
至戌時前證不發。

後改八味出入加減，服四帖，出戰汗而愈。
<b><span class="green">加減桂附八味湯</span></b>
熟地6克，山藥15克，山茱萸10克，茯苓15克，澤瀉10克，丹皮10克，肉桂10克，附子12克，巴戟15克，破故紙10克，炮薑6克，茯神10克，遠志3.6克，牛膝10克，水煎服。

按：六脈洪大無倫，中取不見，知是逼陽外越，用桂附回陽愈。
若非見證的確，溫疫中不敢冒味用之，再六味加減滋陰甚為合法。
《傷寒論》云：「太陽病，發熱而渴，不惡寒者，為溫病。」

又云：「陽明中風，發熱惡寒，涉於太陽之寒化。」
此案初得寒熱往來，恐非溫疫證，因溫疫發熱不惡寒也。
又服白虎大渴雖止，疑是傷寒陽明證，以初治不明，認為太陽證大劑麻桂連進，乃變為孤陽外越之候。

是否？
不敢意斷，以俟高明。
<b><span class="green">【案二】</span></b>
少白族叔，年七十餘，同時患疫，誤治失下，遂大渴飲水，心胸脹滿，譫語狂躁，小便赤澀，大便閉結。
少白邀餘往診，診得六脈洪大有力，此應下實證。
余告少白曰：「此當用大承氣湯。」

少白麵有驚色，遂云：「老人豈敢攻乎？
余應之曰：「《內經》云：「有故無殞，亦無殞也。」
倘惜老人，豈不誤事，遂投一帖，半日許，方下燥糞五六枚，黏滯穢物，約有鬥餘。

至夜，病減六七。
後改用四物湯加減，以培根本，服五帖，得自汗，旬日平復。
<b><span class="green">大承氣湯</span></b>
大黃15克，厚朴12克，芒硝12克，枳實10克。
<b><span class="green">加減四物湯</span></b>
當歸12克，黃芩6克，白芍10克，生地10克，麥冬10克，玄參6克，知母6克，連翹10克，柴胡10克，陳皮6克，金銀花10克，木通3克，花粉6克，甘草6克，水煎服。

按：當下不下誤者甚多，不當下競誤下者，亦甚多，若以年老不敢下，更姑息誤事。
君見證明確，處方決然。
所謂心愈小，而膽愈大者此也。

<b><span class="green">【案三】</span></b>
少白佃戶，王姓，母年六十餘。
三月間染疫，數醫不愈，危殆已甚。

迎餘往診，觀其滿面通紅，言語喃喃，胸腹拒按，形如死人，不飲不食，業已數日，餘辭不治。
其子叩首求救，礙於人情，實難脫身。
據伊六脈按至伏滑微細勁硬。

知是老人陰虛，津液枯竭，邪毒結於腸胃。
遂用扶正攻邪之藥，煎成與服。
一時許瀉下臭水穢便。

明日手足少能動移，略進湯水，後改用養陰退熱解毒之味，調理月餘方愈。
<b><span class="green">扶正攻邪湯</span></b>
西洋參10克，當歸10克，生地12克，玄參10克，麥冬12克，知母10克，杭白芍10克，金銀花12克，丹皮10克，大黃15克，地骨皮10克，青蒿6克，枳殼10克，木通6克，連翹10克，甘草6克，蜂蜜15克（為引）

按：老人疫後陰虛，津液枯竭，邪熱結於胃腸，主以攻邪兼以伏正。
可謂治法得當，謹慎穩健。
<b><span class="green">【案四】</span></b>
少白令愛年十七，染時疫，初得，邀餘往診，見神色已脫，如夢如醉，其脈細弦，真絕證也。
後歿。
按：此疫毒內陷，精氣已脫，故為不治之證。

<b><span class="green">【案五】</span></b>
邑庠生朱曉亭之女年十八，於四月染疫，邀余時已病旬餘日矣。
診得尺脈沉數，病勢大熱不止，每日哺時，如見鬼神，狂言亂語，竟無寧刻。

問其母：「病前見天癸否？」
伊母云：「未病前一日適逢，天癸剛過。」
始知熱入血室，遇此險症，若不明治法，一用下藥無不立死。

余用吳又可小柴胡湯加減。
服二帖，後發鼻衄而愈。
<b><span class="green">小柴胡湯加減</span></b>
柴胡12克，清半夏6克，黨參10克，生地12克，丹皮10克，赤芍10克，穿山甲6克，炙鱉甲10克，黃芩10克，甘草6克，水煎服。
按：此經脈適斷，又染疫邪，大熱不止，日晡時如見鬼神，狂言獨語，此陽明病熱入血室，仍宜和解少陽，兼以清熱行血，使熱從和解及鼻衄而解。
<b><span class="green">【案六】</span></b>
城東南丁樓村，邑庠生。
杜耀光之令郎，於仲春患疫，初得憎寒壯熱，頭痛身痛。
某醫作傷寒表證施治。

用麻黃、桂枝、十神、葛根等湯，立求汗解，不止無汗，轉見躁擾不寧，大渴譫語，思飲冷水，日哺更甚，某醫技窮。
耀光邀餘診治。
診得陽明胃脈洪大無力，肺脈數而且虛，作傷寒治，誤也。

此乃溫疫邪熱入於胃腑，如賊入室，此時此證，非用攻補解三者兼施不可，故用大承氣，以攻邪熱。
加人參、當歸，以補氣血。
因誤服前藥，臟腑已受其害，氣足則邪自退，補氣正所以攻邪。

用金銀花、玄參、連翹、甘草以解溫疫，如此則邪有不退者乎？
倘不如是，何異閉門擊賊？
耀光深以為然，九死一生，轉危成安，後用平補之劑，漸獲痊癒。

噫！耀光能信餘言，可謂餘之子期也。
<b><span class="green">平補之劑</span></b>
黨參10克，白朮6克，茯苓10克，炙甘草6克，當歸身10克，川芎6克，杭白芍10克，生地10克，陳皮6克，砂仁6克，連翹10克，金銀花12克，玄參10克，水煎服。

按：此溫疫案，某醫以傷寒表證誤治，證反加劇，翟氏以溫疫邪熱入於胃腑，用大承氣湯攻其邪熱，斷以補解（平補）之劑，補氣血正所以攻邪，兼清解其熱毒，何以賊邪不退者乎？
<b><span class="green">【案七】</span></b>
梁堂村梁其材，年三十餘。

於四月間患疫，數治不愈，遷延十日，請余診視時，見家人環繞哭泣。
餘診得腎脈細弱無力，心脈甚虛，脾肺脈澀，知是陰虛血少，不能作汗。
吳又可云：「養陰即是發汗。」

用六味四物湯，略加生津液之味，服五帖，忽得戰汗，身熱已退，惟飲食不能多進，胃脘按之疼痛，乃表證雖解，裡證未除也，用調胃承氣湯一帖，下穢物碗許，乾糞棗大者十餘枚，數日平復。
<b><span class="green">六味地黃湯加減</span></b>
熟地15克，山萸肉10克，茯苓10克，丹皮10克，澤瀉6克，山藥10克，當歸10克，川芎6克，生地12克，白芍10克，麥冬10克，玄參10克，花粉6克，甘草6克，水煎服。

<b><span class="green">調胃承氣湯</span></b>
芒硝10克，大黃12克，炙甘草10克，水煎服。
按：傷寒以固陽為本，溫疫以固陰為本。

用養陰生津使疫邪從戰汗而解，繼以調胃承氣清泄裡實。
則表裡俱解。
<b><span class="green">【案八】</span></b>
胡觀察霖峰之夫人，年五十餘，七月病疫，屢治未愈，危殆已極，邀余往診時，送棺服已備五日，諸醫俱各束手。
餘診得肺胃脈隱然有力，心脈急數，問之不語，按胸腹間，似有疼痛狀，大便六七日未解，午後潮熱。
吳又可云：「陽明實證也。」

視彼藥方，發表清熱，雜然亂投。
輾轉詳診，據此脈證，確係溫疫誤治，變成結胸，非下不可，但下焦無病，若用芒硝恐傷下焦之血，用大承氣湯，去芒硝，加洗腸胃清溫化毒等味，煎成令先服一盅，不見動靜，又服一盅，二時許，瀉下穢物三次，極臭難聞。
由此神志清爽，身熱漸退，飲食能進。

後改柴胡養榮湯出入加減，調理兩月，方獲痊癒。
此證若泥老人不宜下之說，豈不殆哉？
<b><span class="green">加減大承氣湯</span></b>
大黃18克，枳實12克，麥冬12克，玄參12克，丹皮10克，知母10克，金銀花12克，花粉10克，油厚朴10克，水煎服。
<b><span class="green">柴胡養榮湯</span></b>
當歸12克，柴胡12克，陳皮10克，茯苓10克，知母10克，玄參10克，麥冬12克，金銀花12克，連翹10克，白芍12克，甘草6克，水煎服。

按：溫疫誤治結胸，非下不可；下後宜和解調理。
此案見證的確，認脈明晰，用法有步驟，立方有變通，膽大心細。
<b><span class="green">【案九】</span></b>
余友徐福同，素不知醫，五月病疫，初得憎寒壯熱，頭疼身痛，誤認為傷寒表證，自用生薑、紅糖發汗，病勢益增。
又飲馮了性藥酒兩許，遂譫語狂亂，煩躁不寧，大渴飲水，周身發出溫痘，類似天花，舌苔盡黃生刺，小便色赤且短，大便七日未解。
再驗胸腹，按之堅硬極疼。

某醫用黃連解毒、犀角地黃等湯，專務清熱，不知逐邪，何異閉門緝賊，捉刀斷水也。
迎余診治，餘用<b><span class="green">大承氣湯</span></b>。
大黃60克，芒硝30克，枳實24克，川朴21克，蜂蜜30克。

煎成先服一碗，依然如故。
至戌時，原方又投一帖，大便仍不解，夜半又進一碗，五更時，便下黏膠惡物極多，病勢又不大衰。
又用調胃承氣湯一帖，下惡物不似從前之多，知裡證盡退而元氣不無損傷。

故改用清溫養陰化毒之品，調理月餘，始獲平復。
如此證如此治，四十年來，遇者不過一、二人耳。
方藥見前。

按：翟氏善於急證急攻，患疫後自作傷寒表證治，致譫語大渴，大便七日未解，再驗胸腹，按之堅硬極痛。
急用大承氣湯，一日服三帖，日夜服四碗，至夜半下黏膠惡物，病勢方衰。
吳又可曾有數日之法，一日行之，因其毒甚，傳變亦速，用藥不得不緊的說法。

此案即是一日數下佐證。
翟氏攻下法可概括為：六脈洪大；胸腹滿痛。
大便閉結，大渴飲冷，或煩躁譫語。

三者不必悉具，以脈與腹痛為重。
<b><span class="green">【案十】</span></b>
邑西關庠生劉培棠之子，年三十餘，四月患疫，請診視，胃脈實而滯澀，心肺脈俱洪數。

患者身目如金，知是土實肺燥，心火上炎，邪鬱胃腑，因此發黃，投以茵陳湯，以攻陽明實邪，辰刻服下，午後瀉下三便，宛如黑泥污水。
至戌時，脈證均為稍減，次日照前方又服一帖，黃色雖無盡退，而神志清爽，飲食能進。
後改柴胡養榮湯，服六帖自汗而愈。

<b><span class="green">茵陳湯</span></b>
茵陳15克，梔子10克，大黃12克，木通6克，澤瀉10克，茯苓12克，水煎服。
<b><span class="green">柴胡養榮湯</span></b>
柴胡12克，白芍10克，當歸10克，黃芩10克，玄參12克，麥冬12克，丹皮6克，甘草6克。
按：此陽明胃腸濕熱鬱蒸發黃，證屬黃疸，未必染疫，仍屬疫病範疇。
<b><span class="green">【案十一】</span></b>
毗鄰周華堂妻，年三十餘，身孕五月，患疫。
初得寒熱往來，某醫投以解表辛散之藥，而病日劇，兼大便膿血，日夜二三十度，胎兒上衝心，思飲冰水，腹疼如錐刺，又請某醫，以為痢疾，急於安胎，遂投十全大補、八珍、膠艾等湯，泄瀉胎動，竟無寧刻。
不得已迎餘往治，診得六脈同等洪大已極，知邪流入大腸，乃挾熱下利證也。

吳又可云：「古有懸鐘之喻，梁腐而鐘未有不落者。」
更加某醫發表溫補，大劑連進，火上添油，能無墜胎之虞，非大下決無生理。
此時，芒硝、大黃即是安胎良藥，治亂能將也，用大承氣湯加減，辰時服下，午時大便不解。

又服一碗，至戌時瀉下，如壞瓜爛肉者甚多。
至夜漸能安枕，熱去六七。
《內經》云：「大毒治病，衰其半而止。」

後改四物湯，加養陰退熱清溫化毒諸味，十日外，方得戰汗而愈。
子母兩安，兒子己十餘歲矣。
某醫生只知安胎，不知通因通用，有是證則投是藥，智圓何礙行方。

<b><span class="green">加減大承氣湯</span></b>
大黃15克，芒硝10克，厚朴10克，當歸12克，金銀花12克，枳殼10克，連翹10克，木通6克。
<b><span class="green">加減四物湯</span></b>
當歸12克，川芎10克，白芍12克，生地10克，黃芩6克，柴胡10克，地骨皮10克，知母6克，金銀花12克，梔子6克，連翹10克，甘草6克。
按：先生特別是對溫疫論的攻下逐邪法體會尤深，方法靈活，即使是妊娠時疫，亦放膽用硝黃攻下。
瘟疫本為急證，妊娠瘟疫尤為險候，古人有懸鐘腐梁而鐘未有不落之喻。

翟氏抓住六脈洪大己極，腹痛如錐刺，急用承氣攻下，非有膽有識，何敢遣硝、黃於孕婦？
<b><span class="green">【案十二】</span></b>
丁炳文，東郭外王堂村人，四月患疫。

邀餘往診，六脈皆無，腹疼如錐刺，大瀉傾盆，色如敗血，神情如塑。
餘曰：「速備後事，此證決無生理。」
彼不信餘言，又請他醫，竟指為霍亂，投藿香正氣散，煎成未服，患者竟作古矣也。

按：疫毒入內，蘊腐臟腑，故腹疼如錐刺，敗血瀉下傾盆，形神已脫，不可治矣。
<b><span class="green">【案十三】</span></b>
本邑西門內，有步清者，年近六旬，偶患疫證。

愈後，每日潮熱，飲食難進，強食嘔吐，骨瘦如柴，危困於床，屢請醫治，有云「噎膈」者。
有云「反胃」者，雜藥亂投，毫無效驗。
邀餘診治，脈細如絲，幸而有神。

詳察胸腹間，按之胃脘微疼。
此乃疫病雖愈，燥糞結存胃脘故也。
用調胃承氣湯，內加蜂蜜60克。

越日下燥糞十餘枚，乾黑極硬，諸症若失，不數日即平復矣。
調胃承氣湯方見前。
按：疫病愈後，燥糞結存，按之胃脘微疼；每日潮熱，飲食難進，強食嘔吐，脈雖細而有神，又其證也。

故宜調胃承氣湯潤下燥糞而愈。
<b><span class="green">【案十四】</span></b>
邊君靜一，余厚友也。

於三月間患大頭瘟證。
頭面腫如瓜瓢，身熱煩躁，飲食銳減，心中難受，至夜又劇。
諸醫皆云：「最高之處非風不到。」

又云：「風勝者腫。」
由此風藥頻進，火借風勢，風助火威，危迫萬狀。
請余診斷，寸脈洪數，關脈沉滑。

乃溫毒壅遏上焦，非下不可。
大承氣湯加犀角、黃連、梔子、龍膽草、石膏，煎成碗許，日午服下，夜間穢糞臭水瀉三、四次。
越日再診，腫處略消，脈勢大衰。

後用普濟消毒飲，服五帖二十餘日，方獲十全。
<b><span class="green">普濟消毒飲</span></b>
連翹12克，桔梗10克，黃芩10克，玄參15克，黃連6克，黨參6克，牛蒡子10克，升麻6克，僵蠶12克，柴胡10克，馬勃10克，甘草6克，板藍根10克，水煎服。

按：瘟病最忌風藥，庸醫不明此理，誤治者甚多，對君能無汗顏。
可知技不精者，不可以言醫，以活人之名，適足以殺人耳。
籲！

<b><span class="green">【案十五】</span></b>
余鄰人朱學文之父，三月患大頭瘟證。
因某醫誤治，頭面腫大如鬥，下至胸腹，亦如抱甕，神志恍惚，飲食不進。

請餘診治，六脈如絲，證與脈違。
又看服過藥方，儘是除風之品，病重藥誤，逆證已現，未及用藥遂歿。
按：此大頭瘟重證，又誤犯禁忌，火借風勢，風助火威，瘟毒蔓延，內入心包，逆症已現，故未治即歿。

<b><span class="green">【案十六】</span></b>
邑東關飯店，魏姓失其名。
年近七旬，患疫。

迎餘診治，六脈不鼓，四肢微涼，神志昏憒，形容枯槁，種種虛象。
知老人氣血俱虧，疫邪沉匿，膜原不能托送。
遂用六味湯、達原飲加減，連服三劑，疫邪顯露，微渴微熱，脈稍洪滑。

後純用六味湯又服六劑，偶得戰汗而解。
此證倘作尋常疫證治法，吉凶未可知也。
<b><span class="green">加減六味達原飲湯</span></b>
檳榔10克，厚朴10克，白芍10克，草果仁6克，知母10克，丹皮10克，澤瀉6克，熟地10克，山萸肉10克，茯苓6克，山藥10克，甘草6克，水煎服。
按：疫證氣血俱虧，疫邪沉匿，膜原不能托送，六味達原連進，使得戰汗而解。
翟氏心思靈敏，治法活潑。

若膠柱鼓瑟，不能觸類旁通者，何足以語此。
<b><span class="green">【案十七】</span></b>
邑東北二十五里王樓村，李子貞之嫂，正月感疫。

子貞亦頗知醫，以為中風邪證。
邀余時，已服祛風藥三帖矣，日加沉重，頭面如鬥，腫處含無數水泡，挑破俱流清水，六脈洪數，按之有力。
此婦稟賦甚厚，遂用普濟消毒飲，加芒硝、大黃、犀角、羚羊角服一帖，大便解下三次，病不減輕，脈勢不退。

原方又加大黃24克，芒硝15克，又投一帖，大便瀉下六七次，腫亦略消，脈勢漸衰。
照原方去大黃，芒硝又服兩帖，腫消脈退，始獲平復。
普濟消毒飲見前。

按：翟氏反復強調「瘟疫病最忌風藥，亦不可妄投補劑。」
卷中誤服風藥病重者有之，致亡者有之。
誤用補劑，如火上添油者亦有之。

這些寶貴的經驗與告誡，值得我們學習和借鑒。
<b><span class="green">【案十八】</span></b>
邑西南閻王廟，李維棟之父，六十三歲，患疫甚重，身如被杖。

迎餘診視，大喘不息，脈如鼎沸。
餘命速備後事，後遂歿。
按：身如被杖，為疫毒侵襲血脈，瘀血凝滯，阻塞不通，血液流行不暢，故遍身疼痛如被杖一樣。

大喘不息，脈如鼎沸，為孤陽不能返本，故命速備後事。
<b><span class="green">【案十九】</span></b>
南郭外李莊村，李玄之母，年四十餘，於七月患疫。

邀余時，誤服祛風藥三四帖，頭面胸腹兩乳腫甚，闔家驚恐。
余診六脈沉滑有力，用<b><span class="green">大承氣湯</span></b>。
大黃60克，芒硝30克，枳實15克，加黃連15克，木通10克，薄荷葉10克，金銀花60克，連翹15克。

連服二劑，病不解。
無奈，又投前方，兩劑病衰六七。
越三日，照初方又投一帖，知裡邪將盡，後用普濟消毒飲，服六七帖方獲全功。

普濟消毒飲方見前。
按：六脈沉滑有力，疫毒內盛，大承氣湯重劑連進，非有膽有識者，不敢為也。
<b><span class="green">【案二十】</span></b>
歲貢生步綸五之令郎燕初，於甲戌年三月患疫。
初得寒熱往來，周身疼痛，心胸滿悶，飲食減少。
某醫謂傷寒，投發汗開胃之藥，大熱不止，煩躁不寧，夜難安枕。

請余治療，胃脈洪數，腎脈虛弱無力，知先天不足，津液枯稿，不能作汗。
吳又可云「奪液無汗」正謂此也。
余用六昧湯加清溫化毒之品，投一帖稍輕，二劑服下，至夜半忽得戰汗而愈。

越六日，腎囊腫大如鬥，又邀診視，見囊光明，顏色紫紅，熱極疼甚。
此因三陰虧損，濕熱流注，結成囊癰。
雖能痊癒，但非月餘不能。

用仙方活命飲，服三帖後熱疼略減，惟腫仍甚，又服二劑，瘡似出頭，毒氣外泄，乃佳兆也。
五日瘡潰，黃白膿甚多，每日早晚上紅升丹兩次，以膏藥蓋之。
內服托裡排膿之藥，囑以應禁戒者，燕初深信恪守，始終未變，將近兩月，方獲全功。

<b><span class="green">加減六味湯</span></b>
熟地18克，茯苓10克，山藥10克，山茱萸10克，澤瀉10克，粉丹皮10克，金銀花24克，寸冬18克，知母10克，連翹12克，玄參15克，當歸15克，杭白芍12克，粉甘草6克
<b><span class="green">囊癰藥方</span></b>
穿山甲6克，皂刺10克，當歸尾10克，甘草10克，赤芍12克，乳香6克，沒藥6克，金銀花10克，白芷6克，陳皮10克，防風10克，黃柏6克，知母6克，牛膝6克，酩流酒為引。
<b><span class="green">托裡排膿湯</span></b>
當歸10克，熟地12克，川芎10克，白芍10克，黨參10克，白朮10克，茯苓6克，炙甘草6克，白芷10克，乳香10克，炙黃耆10克，陳皮6克，水煎服。

按：胃脈洪數，腎脈虛弱無力，知是津液枯竭，不能作汗，見證何其明白。
<b><span class="green">【案二十一】</span></b>
邑東關李蘭之母，稟賦甚厚，年七十餘。

於四月染疫，初得六脈閉絕，四肢厥冷，已過膝肘，氣噴如火，大渴思飲，操擾不寧，小便赤澀，大便閉結，唇紅舌刺，真陽證也。
余至時，某醫用附子理中湯，業已煎成，尚未進口，請餘診斷可服與否。
餘云：「內實真熱，外觀假寒，倘若服之，何異火上添油，抱薪救火？

恐汝有終天之恨，悔之何及。」
余知此證乃陽毒發厥。
經曰：「熱深厥亦深」，此之謂也。

遂用<b><span class="green">大承氣湯</span></b>。
大黃18克，芒硝12克，厚朴10克，枳實12克，加犀角6克，黃連6克，生地18克，寸冬12克，木通10克。
煎服半碗，一時許，大便解下三次，厥回大半，脈現滑數。

又煎服一碗，至夜解下五、六次，色似壞瓜，氣極臭穢，漸漸舌苔亦退，熱渴大減，險證皆無。
後用柴胡養榮湯加生四物湯，五帖後，發鼻衄甚多，越二日，周身發出紅斑極稠，調理三十餘日，平復如常。
按：陽盛於內，拒陰於外。

熱深厥深，真熱證也。
「寒因寒用」，非有卓識者，不能此也。
<b><span class="green">【案二十二】</span></b>
邑西北十五里於莊村，教諭韓孝廉振東之孫，年十二，於三月染疫。
泄瀉甚重，所瀉之物，如魚腦豆汁，兼雜膿血，日夜二十餘次，已十二日矣，每日飲冷水五六盅，全家俱知不起，不忍坐視。
半月後，邀餘診治，以為盡人事而已。

六脈細數勁硬，沉取有力，確係大腸膠閉證。
細審氣血，精神猶存，此作壞證，因誤治大下，邪毒仍在故也。
餘用<b><span class="green">大承氣湯加減</span></b>。

大黃24克，枳實12克，厚朴10克，芒硝12克，黃連3克，寸冬15克，黃芩10克，金銀花10克。
投一劑，瀉下穢物六七次，病勢略減。
原方又投一劑，又攻下十餘次，由此熱退七八，人事漸醒，飲食漸進。

後改用養陰清瘟化毒之味，五、六劑，月餘平復。
<b><span class="green">養陰清瘟化毒湯</span></b>
當歸12克，白芍12克，生地10克，丹皮6克，金銀花10克，連翹10克，知母10克，玄參6克，地骨皮6克，木通6克，寸冬10克，條黃芩10克，甘草6克，水煎服。

按：染疫毒瀉痢，為疫毒內侵，仍當下之，此「通因通用」之意。
<h2>二、虛證門（凡十七案）附：肺癆</h2>
<b><span class="green">【虛證總論】</span></b>
夫天地之元氣，有古今之變換，不可不審也。
天地初開，氣候濃密，人在氣中，受氣常強。
唐虞三代之人，壽至百歲者多矣。

及其既久，氣化漸薄，受氣常弱，百歲者恒恆鮮。
當今之世，又非中古可比。
處此爭競時代，以酒為漿，以色為常，以名利勞其心志，以爭奪勞其形體，日加克削，暗損天真。

是以當今之病，十有九虛。
醫師之藥，瀉多補少，不死於病，而死於藥者，何勝屈指。
治實者易，治虛者難。

譬如富而窮者易，窮而富者難。
貧者欲富，必先立志勤儉，日積月累，勺水以成滄海，然後富可至也。
治虛證必先固根木，養脾胃以行藥力。

如兵家糧道充足，有知勇之士，再出王者之師，未有不勝者也。
余行醫應世以來，所治虛證獨重張景岳、李東垣先生溫補之篇。
經云「虛者補其母」，又云「治病必求其本」。

澄其源而流自清，灌其根而葉滋榮，良有益也，信則斯言。
馨山按：虛證非一，而致虛亦非一。
有生來所帶之虛，有七情內傷之虛，有六淫外感之虛。

夫六淫外感之邪，久而不愈，積而為虛，其虛易治。
七情內傷之邪，臟腑虧損，愈後易犯，其虛難醫。
若胎元不足，稟賦薄弱之人，日日服藥調養，不免夭折，其虛更為難理。

諺云「能治十實，不治一虛」。
實則瀉其子，虛則補其母。
又曰「虛證受補則生，不受補則死」。

據此數語，治虛證者，不可不審也。
然而當今之人，虛證多而實證少。
治虛證者，可謂實難措手矣。

蓋補脾不利於腎，補肝不利於胃。
諸如此類，庸醫遇之，被證束縛，往往不知提綱挈領，反本求源。
下筆開方，溫涼補瀉，雜藥亂投，故患者不死於病，或死於醫也。

然則治虛證者，當如何而可？
曰：「治虛必先培根本」。
培根之治，即先天後天之謂也。

先天者，兩腎，後天者，脾胃。
人生身體臟腑之精神，無不統於先後兩天。
人非生來之虛，即或心肝肺諸經，被情傷淫感之疾纏綿所損，而先天之腎氣未衰，後天之脾胃未損，未有服補藥而不愈者。

設先後兩天，如有損傷，即心肝肺諸經無病，亦未有服補藥而不亡者。
治虛著手補先後兩天，誠探本之治哉。
今方技之書，汗牛充棟，欲求治虛之妙術，當用何書乎？

吾曰：「治先天之虛證者，莫過於張景岳，治後天之虛證者，莫過於李東垣。」
取張景岳全書與李東垣十書，置之案頭，熟讀而深思之，對於虛證治法，庶乎有把握矣。
<b><span class="green">【醫案】</span></b>
<b><span class="green">【案一】</span></b>
同邑吳君聘儒，體弱患病。
某醫用麥冬清補等藥，已服過四劑，患者滿面通紅，口吐白沫，兩手抓心，聲言「內熱如火」，躁擾不寧，苦欲冷飲，夜間益甚，危迫已極。

請餘往診，六脈細數，重取不見，此乃陰極似陽之證，作陽證治誤矣。
余用張景岳左右歸飲加減。
伊父見熱證又投熱藥，恐有不測，置之未服，仍請某醫調治，諸症無不增加，伊父悔悟，遂踵餘廬，再次診畢，仍照前方。

熱藥略加分兩，因彼服涼藥過多故也。
此藥煎成，令其冷服，即《內經》「用熱遠熱」之意也。
先服半碗，亦無多效，全劑服盡，狂躁稍定，諸症俱失，昏昏欲睡，至戌時飲食略進，轉見生機。

此方無大增損，服三帖後，病去八九，後改用平補之劑，調理旬餘，諸恙全廖。
<b><span class="green">加減左右歸飲</span></b>
熟地60克，川牛膝10克，粉丹皮10克，澤瀉10克，山萸肉12克，山藥12克，茯苓10克，附子12克，紫油桂12克，巴戟肉15克，炮薑18克，白芍12克，當歸10克，破故紙10克，杞果15克，杜仲10克，炙甘草10克，水煎服。

按：認證之難，難於辨別真假。
真假不辨，誤治者多矣。
翟氏對此等證確有把握，應手輒效，實得力於《景岳全書》。

余謂陽盛者，脈必洪大，至陽盛之極，而脈反伏匿。
陽極似陰，此乾之上九亢龍有悔也。
陰盛者，脈必細微，至陰盛之極，而脈反躁疾。

陰極似陽，此坤之上六龍戰於野也。
凡過極者，反兼勝已之化。
<b><span class="green">【案二】</span></b>
蔣君選儒，吾摯友也。
歲在攝提（寅年），設帳梁垣，嘉平（臘月）染疫旋裡。
請餘診治，痰聲如鋸，面似塗朱，汗雨淋漓，飲食銳減，六脈洪大無力，渴欲熱飲，此是孤陽外越、陰陽脫離之證，險哉！又看服過藥方，俱是清熱化痰、養陰止渴之劑，隔靴搔癢，治法誤事。

余用桂附八味湯加減，令其煎成冷服。
即《內經》「熱因寒用」之謂。
辰刻服下，至戌時，痰聲略退，面紅稍減。

又投一帖，諸症若失。
後改平補劑，服十餘帖，漸痊癒。
調理三月，步履如故。

<b><span class="green">桂附八味湯加減</span></b>
西洋參6克，熟地30克，山藥15克，丹皮10克，山萸肉10克，茯苓15克，建澤瀉10克，肉桂6克，附子10克，當歸12克，牛膝10克，補骨脂10克，杞果10克，巴戟肉10克，炙甘草6克，水煎服。
按：證似實而脈虛，知是假證，用桂附回陽是認證真處。

<b><span class="green">【案三】</span></b>
邑人余廷貞之妻，因患肺病，體弱感寒。
初得寒熱往來，飲食減少，後加咳嗽短氣，四肢無力，即往西醫院調治。

據西醫云：此證乃是肺結核，業已到第二期，已成為險證。
非注射藥水數十針不可。
徐君願治，共射二、三十針，病仍如故。

又請餘治，診肺胃二部脈，弦緊沉細，微帶滑象。
經云：「形寒飲冷則傷肺」。
滑主有痰，非大補脾土以生肺金、兼固命門之火不可，能使金土有源，方可漸愈。

用桂附八味湯加減，服二十餘帖，始獲痊癒。
<b><span class="green">桂附八味湯加減</span></b>
熟地15克，山藥10克，丹皮6克，茯苓10克，山萸肉6克，紫油桂10克，制附子6克，羌活6克，百合12克，炙冬花10克，薏苡仁12克，白朮10克，巴戟肉10克，廣陳皮10克，炙草6克，水煎服。

按：顯係脾肺兩慮。
補脾土，生肺金，兼固命門之火。
使金土有源。

見證明白，治法清楚。
<b><span class="green">【案四】</span></b>
邑西關馬連升，年三十餘。

患肝鬱嘔血症，乃木旺克土，脾土大傷。
每犯一次，嘔血兩三碗許，或一月、二月不等，如此年餘，止血涼血之劑，服過無數，皆無稍效，乃求治於餘。
蓋此證肝木為賊，致傷脾土，脾土受傷，不能生肺金，脾為母，肺為子。

木侮子困，勢所必至。
治法：欲救子貧，先使母富；欲補肺金，先補脾土；欲生脾土，先平肝木。
然平肝木而不補腎者，又非探源之治也。

方用雙補和解湯，服二劑輕，再服二劑又輕，連服十劑全愈，永不再發。
<b><span class="green">雙補和解湯</span></b>
熟地60克，山藥15克，山茱萸10克，丹皮10克，澤瀉6克，雲茯苓12克，當歸12克，白芍15克（酒炒），柴胡15克（酒炒），青皮6克，白朮12克，薏苡仁12克，芡實子12克，粉甘草6克。

按：深明隔治之法，先後兩天之義。
滋腎水而肝木自平，補脾土而金自生。
不治血而血自治。

俗醫不明此理，往往用風燥藥，最為血家所忌。
餘謂：「凡治血證，只宜用甘寒，不宜用苦寒。
苦者，火之味也。」

至風燥藥絕對不敢用。
餘每用乾地黃、炙甘草、阿膠類之甘味滋潤，獲效甚多。
蓋血被火逼則越經安動，既不可用苦寒之強為折抑，亦不宜用灰炭之妄為塞窒。

惟有以甘味滋潤，釜底抽薪之法，火熄血自歸經矣。
<b><span class="green">【案五】</span></b>
友人朱金襄者，年三十餘，患肺癆證。

乾嗽無痰，屢愈屢發，漸至面黃肌瘦，少氣無力，後又胸隔肺部時疼。
余忽憶有蟲勞之說，或是此症，亦未可知。
遂用健脾殺蟲之藥，暫且試之。

早晨服一帖，至戌時又服二煎。
天未曉，來告餘曰：「所下之蟲，寬如韭葉，長者六、七寸，短者寸餘，共七十餘條，色皆灰白。」
由是咳嗽漸減，飲食能進，又改用補脾胃之藥，以善其後，十餘帖諸症全廖。

<b><span class="green">蕩蟲湯</span></b>
榧子10克，雷丸10克，蕪荑10克，使君子12克，檳榔10克，苦楝根6克，黃柏6克，川椒6克，白薇10克，鶴虱10克，白朮12克，黨參10克，炙草6克，水煎服。
按：顯係肺病及脾（子病及母），兼及蟲積。

健脾殺蟲，實培土生金。
脾土旺，蟲積去，則肺金強，而諸症廖矣。
<b><span class="green">【案六】</span></b>
余友屯莊村魏興治，年二十八。
於臘月出外討賬，偶遇風雪，感受嚴寒，頭疼身痛，冷似水澆。
誤服馮了性藥酒兩許，戌時服下，身冷倍增。

又一時許，大汗如雨，衣被透濕，胸膈極疼，遂吐鮮血兩三碗。
從此飲食日減，咳嗽日甚，癆證成矣。
時輕時重，後有聲啞，臥床不起。

招餘診視，神色已敗，脈見屋漏。
執餘手泣曰：「此生已矣。」
余雖愛之，莫能助也，越二日果歿。

按：風雪嚴寒，辛辣烈性藥酒雜至，搏擊肺臟，致肺臟崩裂破離，血汗大下，形神已去，敗脈己現，何生命之有乎！
<b><span class="green">【案七】</span></b>
陳州東南胡橋村，有劉其生。

患病三年，身瘦骨立，黑如生鐵，每日吐痰約有碗餘。
迎餘往診，腎脈虛細無力，脾肺脈微緩，少有滑象。
經曰：「胃為腎關，腎虛者，關不閉，痰飲泛上，嘔吐不止。」

經又云：「治病必求其本。」
用景岳左右歸飲加減，陰陽雙補，乃納氣歸腎，引龍歸海之法。
大劑煎服一帖，嘔吐漸減，又投一帖，飲食大進，服之八劑，諸症若失。

調理月餘，始復原狀。
<b><span class="green">增損左右歸飲</span></b>
熟地60克，山藥30克，茯苓18克，山萸肉15克，丹皮12克，當歸身15克，杞果15克，破故紙12克，巴戟天24克，肉桂12克，附子15克，牛膝10克，白朮15克，菟絲子10克，胡桃10克，砂仁6克，水煎服。

按：陰陽雙補，則水火既濟，水火既濟，則氣納龍歸。
<b><span class="green">【案八】</span></b>
東郭外邊繼勳，初感寒甚重，未曾服藥。

月餘後，咳嗽發喘短氣，飲食減少。
迎餘診治，肺脈沉遲，脾胃脈細弱，此因稟賦不足，中氣不能送出寒邪，寒邪仍在肺經，久則變成肺勞，實難治療。
今雖不能速愈，倘肯服藥，或可望好。

治宜十全大補湯加減，服十帖痊癒。
<b><span class="green">加減十全大補湯</span></b>
熟地15克，當歸10克，川芎l0克，黃耆10克，白芍10克，黨參10克，白朮10克，茯苓10克，炮薑6克，川羌活6克，防風10克，附子6克，肉桂6克，荊芥6克，白芷10克，炙麻黃3克，炙甘草6克，水煎服。

按：稟賦不足，中氣又虛，寒邪久羈，脾肺氣虛，發為勞嗽。
故以十全大補湯加減，脾肺氣血並補，兼以祛風散寒，正盛則邪自退矣。
<b><span class="green">【案九】</span></b>
邑西南十五里王氏寨，王國安之妻，年三十餘。
產後體虛，午後惡寒，兩頰發赤，飲食漸減，潮熱自汗。
請餘往診，肺脈微數，脾胃脈虛。

乃寒化為熱，金受火刑，恐肺痿將成矣，此症非服藥數十劑不能愈，彼信任不疑。
用大補脾土以生肺金，內加清金寧肺之味。
五帖後，寒熱稍退，喘嗆如故。

又服十帖，飲食大進，喘嗆漸輕。
原方出入加減，共服四十餘帖，始收全功。
經云「虛者補其母」，信哉。

<b><span class="green">補土生金湯</span></b>
西砂仁6克，黨參10克，茯苓10克，白朮10克，炙甘草6克，扁豆10克，炒薏苡仁12克，蓮子10克，芡實10克，百合15克，陳皮6克，川貝10克，阿膠10克，沙參10克，馬兜鈴6克，橘紅6克，五味子6克，半夏10克，枯梗6克，枇杷葉6克，水煎服。
按：補土生金，虛者補其母，加清金寧肺，此標本兼固之法也。

<b><span class="green">【案十】</span></b>
趙瑞亭，年十八歲，從餘學醫。
家貧甚，終日苦讀，餘戒之不聽，三年即能應世。

又二年，在邢口村行醫，患咳嗽，吐痰，短氣，飲食日減。
就診於餘，心脈微散，脾脈虛弱，少神。
余謂少年見此脈，決非佳兆。

此為習醫、行醫操勞過度，致傷心血。
心火虛則不能生脾土，脾土虛則不能生肺金。
三經俱虛，則心火上炎，肺金最怕火灼，是以咳嗽成焉。

治宜子母俱補，使肺金有源，腎子不盜母資，有不愈者乎？
方用子母兩濟湯，服十帖，略有轉機。
奈彼性急，欲求速效，又投別醫，指為心火，用黃連瀉心湯，遂漸加重，形體日削，精神日減，危困於床，不久告絕。

<b><span class="green">子母兩濟湯</span></b>
白朮15克，薏苡仁12克，山藥15克，扁豆10克，蓮子10克，炒棗仁10克，茯苓10克，菖蒲6克，天竺黃15克，麥冬10克，柏子仁10克，遠志6克，辰砂2.4克，炙甘草10克
按：家境貧寒，案讀勞形，心脾肺俱虛；心血暗耗，心脈微散，故非佳兆。

子母俱補，肺金有源，腎子不盜母資，故可有轉機。
別醫瀉其心火，心氣更耗散不收，故形神日衰而告歿。
<b><span class="green">【案十一】</span></b>
邑北十八里陳寨村，余友夏殿三君。
臘月赴汴返里，偶逢天變，北風大雪寒甚，彼恃健強，冒雪至家。
從此每日咳嗽，少有寒熱，不以為意。

又月餘，嗽略帶血，寒熱如瘧，飲食減少。
邀餘診治，肺脈緊數，脾胃微細。
土不能生金，乃元氣大虛之兆。

非服藥數十劑，溫補脾胃，培養後天，使肺金有源，斷難痊癒。
伊以餘言太過，乃更某醫，某醫不明經旨「虛者補之，寒者溫之」之義。
但見吐血，便指為血熱妄行，遂投麥冬、丹皮、黃芩、桑皮、枇杷葉之類，服十餘帖，吐血雖止而音啞矣。

又見寒熱如故，復用柴胡、黃芩、地骨皮、鱉甲、龜板之類，專務清熱，由是大便洞瀉，虛汗似雨，面如枯骨，青色繞口，危困於床。
重邀餘診，肺脈散亂，脾脈已見雀啄，形色脈象，死證俱見，萬無生理，越二日而歿。
書此以為延醫貽誤者戒。

按：風寒犯肺，延遲時日，脾胃受損，更不能長養肺金；元氣大虛，溫補後天脾胃為先。
某醫竟以苦寒折之，大敗脾陽而洞瀉，陽脫則虛汗似雨。
面如枯骨，脈見散亂、雀啄，形神、脈象死候俱現，怎有生理。

延醫貽誤者，應引以為戒。
<b><span class="green">【案十二】</span></b>
邑西北三十五里王莊村，王金山，年三十餘，家貧勞甚。

季秋出門作小販，飲食不足，斯年十一月間，天氣分外寒冽，口積月累，形寒傷肺，從此咳嗽吐痰，亦無甚痛苦。
至臘月病勢大作，冷熱無時，吐痰如湧，飲食日減，頭目眩暈，四肢懶動，自知不能支持，雇人送回。
迎餘診治，脾胃二脈極細，肺脈勁硬，此壯年當忌之脈，餘辭不治。

伊母含淚告餘曰：「吾寡居三十年，所盼者此兒。
若有不測，闔家零散，老命轉溝壑矣，望先生垂憐老婦孤苦，救我子命，不借傾資以報。」
余聞慘然，勉開一方，先固先後兩天，加以寧肺之藥，囑以服八帖後再診。

伊果如數服完，諸症均去大半。
原方未改，又服十帖，飲食日增，諸症盡去，脈象精神俱復原狀。
始終共服藥二十帖，不大加減。

<b><span class="green">補脾甯肺湯</span></b>
百合15克，茯苓10克，山萸肉6克，丹皮6克，澤瀉6克，白朮12克，芡實12克，熟地15克，山藥12克，附子6克，破故紙6克，肉桂10克，半夏10克，橘紅6克，炙麻黃6克，巴戟天10克，砂仁6克，牛膝6克，炙甘草6克，水煎服。
按：治虛證首固先後兩天，探明經義。

加以寧肺之藥，標本兼顧。
補脾甯肺湯實從左右歸飲出入。
<b><span class="green">【案十三】</span></b>
陶陵崗楊某性嗜酒，年三十餘，多飲冷酒。
酒性陽而體陰，熱毒攻於上，寒濕留於下，面紅氣短，二目虛腫，心胸病滿，足腫難移，小腹膨脹，小水赤澀，每日食面不過三、四兩，如此兩月餘。
迎餘診視，脾脈緩而無力，心脈虛細，乃濕傷脾土，酒散心氣，子母不能相生之故。

古人云：「萬物隆盛，皆屬於熱」。
又云：「諸症腫滿，皆屬於濕」。
餘用茯苓180克，黃連6克，梔子30克，白朮30克，木通10克，滑石15克，黃柏10克。

共服八帖，諸症若失。
按：健脾除濕，濕去腫自消，治法清楚，方不混雜。
<b><span class="green">【案十四】</span></b>
西郭內陳莊薑明遠之內人。
操勞過度，心腎不交，得遊魂證，每夜不能閉目，交睫即遊魂出舍。
或操作女紅，或務農田野，醒來勞苦不堪，通身是汗。

由此飲食減少，形體日削，求神拜佛，覡巫並至，毫無功效。
迎餘往診，心脈微數代散，腎脈虛細。
此乃腎水不能上潮，心火不能下降，坎離不交，水火未濟，古人云：「水升火降，須賴黃婆轉運。」

遂用二交湯加減治之，服一帖略有效驗，二帖後病去二三。
原方稍為變動，共服十帖，通宵熟睡，神志安寧，諸恙皆瘳。
<b><span class="green">二交湯</span></b>
熟地18克，茯苓12克，丹皮6克，澤瀉6克，山藥10克，山萸肉6克，夜神10克，辰砂6克，菖蒲10克，黃連3克，白朮10克，龍齒10克，炙遠志6克，天竺黃10克，寸冬10克，炙甘草6克，水煎服。
按：坎離不交，則神不寧舍，治宜交心腎。
妙在兼補脾土，藉黃婆之轉運，不惟法高，方亦精湛，是都從經文中得來。

<b><span class="green">【案十五】</span></b>
賀明三幼失怙恃，十五歲即應世理家，遺產又薄，老幼十餘口，衣食窘甚。
至三十歲，怔忡驚悸，恒恆如訟事未了，有人來捕之狀，最怕見人，似癡似迷，低頭言語喃喃，覡巫百治無效。

請餘診治，心脈散亂，膽脈微細，脾脈沉滯。
此乃操勞過度，驚恐傷膽，脾氣鬱結，幸脈有神，尚可治療，非服藥數十帖，難見功效。
伊信而不疑，先服十帖而病不減，又服十帖，諸症稍輕。

四十帖後，神志清爽，言語有序。
伊欲備禮叩謝，餘曰：「吾借汝堅信以成功，倘不淺信，即盧扁何能為哉？
何謝之有？」

<b><span class="green">安神鎮驚湯</span></b>
熟地21克，歸身12克，杭白芍10克，炙遠志4.5克，菖蒲7.5克，棗仁6克，龍齒12克，辰砂3克，鬱金6克，白磯3.6克，白朮10克，半夏10克，白芥子10克，木香4.5克，橘紅6克，麥冬12克，蓮子10克，粉甘草6克，水煎服。
按：早年應世理家，家境窘迫，思慮憂鬱，過耗真氣，心膽驚怯不甯，解鬱開心氣，安神鎮驚，期為正治。

<b><span class="green">【案十六】</span></b>
鄧圈村王鳳山，年弱冠，患虛證二載餘，服藥罔效。
就診於余，面現紅光，色燥暗淡，腎脈虛數，脾脈虛弱，少腹時疼，飲食大減，四肢困憊。

余謂伊曰：「此症根深蒂固，難見速效，理當緩圖。」
用景岳右歸飲，大補腎氣，壯火以生脾土。
經曰：「寒者溫之」，「虛者補之」，又云「塞因塞用」。

服十帖諸症少退，又服二十帖病去大半。
共服七十帖，始獲安全。
倘若信不堅，中道而變，未有不歸於敗者也。

<b><span class="green">右歸飲加減</span></b>
熟地15克，山藥12克，山萸肉6克，茯苓10克，五味子6克，白朮10克，炙黃耆10克，附子6克，肉桂4.5克，破故紙7.5克，菟絲子10克，當歸10克，烏藥6克，大砂仁6克，白芍10克，杜仲10克，巴戟天10克，炙甘草6克。
水煎服，始終不大加減。

按：素患虛證，脈證皆虛，根深蒂固。
右歸溫補腎陽，兼益精血，純補無瀉所謂「扶陽以配陰」者此也。
<b><span class="green">【案十七】</span></b>
邑北朱寨村，朱某之子十餘歲，稟賦不足，常咳嗽發悶。
又於八月間隨父農作，偶逢天變，北風大雨，感受寒邪，自此加重。
三月後身皆浮腫，面色黃如橘皮，飲食大減，就診餘家。

肺脈細澀，脾胃脈沉滑，乃寒痰結於胃脘之中，脾胃虛弱不能運化，土不能生金，因此氣短食減。
內經云「脾虛則腫」。
以上諸症，皆是寒痰為害。

但此痰非尋常之痰藥可除，惟有吐之一法。
遂用<b><span class="green">景岳先生參蘆飲加減</span></b>。
西洋參6克，鬱金10克，白礬6克，赤小豆3.9克，瓜蒂5個。

煎一盅服下，一時許，吐白痰如雞蛋清形，約有碗許，困苦不堪。
餘命先飲以稀粥，迨精神安定，再服建脾養胃之藥十餘帖，漸次痊癒。
<b><span class="green">健脾養胃湯</span></b>
黨參12克，白朮10克，茯苓10克，炙甘草6克，山藥10克，清半夏6克，炮薑10克，砂仁6克，陳皮6克，薏苡仁10克，白扁豆10克，芡實10克，水煎服。
按：素患痰飲，復感寒邪，脾失運化，寒痰結於胃脘，經云：「其高者，因而越之」，惟有吐之一法，復以健脾養胃收功。
<h2>三、水臌門（凡十案）</h2>

<b><span class="green">【水臌總論】</span></b>
水臌之為病，莫不由脾肺腎三經之虧。
腎為水臟，腎虛者，邪水橫逆氾濫，平地已成澤國。

脾為水堤，脾虛則堤不固，何能防水患？
肺為天地肅殺之令，虛則不能下降，膀胱因之不能化水。
故水臌之證，十有九虛。

經云：脈堅大者，邪盛也。
脈澀者，氣虛而不流利也。
餘治此證，所以多用金匱腎氣湯，視證加減，治癒者頗多。

至於攻伐之藥，亦有時而用，只要認清脈實證實，直決水口，順流而下，何嘗不可，然禹功散、舟車丸，雖是奪命之藥，此治百人中，不過三五人而已。
余論是否，深望高明者正餘之謬，幸甚。
馨山按：世之患膨證者，水臌多而氣臌少，血臌蠱脹更少。

余閱歷四十餘年，惟水臌最多，謹試論水臌。
夫水臌為病，大概不外肺脾腎三經。
肺為清肅之臟，主下降。

脾為倉廩之臟，主轉運。
腎為司命門之臟，主化氣。
三經不虧，飲食消化，津液流通，臌證何有？

若三經之中，一經虧則易治，二經虧則難治，三經虧者不治。
然而三經之中，惟脾胃更為重要。
若脾胃有虧，則中失轉運之職，上不能承肺，下不能授腎。

縱肺腎二經無病，而水勢壅留，腹中難免無滔天之患。
所以吾治水臌，獨尊李東坦脾胃論，其次則張仲景金匱腎氣丸。
東垣治脾胃，創倉倒法，百病皆除，惜後人無用之者。

一遇水臌，只知瀉脾而不知健脾，只知瀉胃而不知補胃。
設水臌之實者猶可，倘遇虛者，愈攻愈虛，不死不休。
況水臌為病，非氣不能化水，即水不能化氣，虛證多而實證少。

治水臌者，以脾胃藥為君，肺藥為臣，腎藥為佐，如此調治，庶近道矣。
至若舟車丸、禹功散，治實證未尚不可，究不如仲景十棗湯，攻中寓補之為善也。
至於景岳治水臌，不忌食鹽，尤為可遵。

蓋食鹽合沙土炒黑，不止無損於脾胃腎三經，而並有益於脾胃腎三經也。
噫！後之人尚其博學，深思明決而篤行之哉。
<b><span class="green">【醫案】</span></b>
<b><span class="green">【案一】</span></b>
邑南十二里楊大莊，李清河之妻，年三十九歲，患水臌證，業已三月。
迎餘往診，肺脈沉滑，胃脈沉滯，肝脈弦急。

腹腫如抱甕，腿腫似冬瓜。
按之如泥，窩而不起。
此證得之鬱怒傷肝，木旺克土，土傷肺弱，因此肺氣不能下降為膀胱。

經云：「膀胱者，州都之官，津液藏焉，氣化則能出矣。」
今氣不能化水，留於腹中而臌證成矣。
治宜平肝補脾，滲濕攻水。

<b><span class="green">方用</span></b>
白朮10克，茯苓18克，茯苓皮12克，冬瓜皮10克，葶藶子10克，甘遂6克，醋炒芫花4.5克，大戟4.5克，扁豆15克，薏苡仁15克，芡實12克。
水煎服。

連服三帖，病去六七。
經云「大毒治病衰其半而止」，後改八珍、十全大補湯略為加減，二十餘帖而愈。
按：餘謂膀胱入氣不化，則水歸大腸而為泄瀉。

出氣不化，則閉塞下竅而為腸腫。
是知凡水臌腫證，多屬於膀胱出氣不化也。
欲治此種病，又必須知膀胱與小腸交通之故，心腎水火相蒸之理，尤須知連絡臟腑，全在三焦。

三焦即是油膜連網其根，發於腎係，其上歸結為心包絡，三焦者，決瀆之官，水道出焉。
總領臟腑經絡，左右上下三元之氣，和內調外，導上宣下，莫大於此，與膀胱之職司氣化，相輔而行，明此則知所治矣。
<b><span class="green">【案二】</span></b>
邑北十二里寨，賈世道年三十餘，臘月患水臌證，將近兩月。
迎餘治療，但見周身壅腫，腎囊腫如鬥，腹皮欲裂，小便極澀，飲食減少，脾胃二脈虛細，腎脈勁弦。
按病狀脈象合論，二者俱在不治之例。

余辭欲去，伊妻跪下涕泣告餘曰：「吾家上有七旬老毋，下有三子，長者十二歲，次者八歲，小者在抱。
家無隔宿之糧，棲於土室之中。
倘吾夫去世，闔家零落矣。」

余聞此言，忽動惻隱之心，謂伊曰：「此是水膨證，極難調理，至少服藥需數十帖，或可望愈。」
伊妻懇其堂兄，其堂兄慨然允諾曰：「請先生費心調治，至於藥資，鄙人擔任。」
余用<b><span class="green">仲景十棗湯：</span></b>
甘遂10克，大戟6克，芫花1.5克，紅棗10個。
早晨服下，至午水下傾盆。
後用金匱腎氣湯少為加減，服三十八帖而痊。

<b><span class="green">加減金匱腎氣湯</span></b>
熟地24克，山藥15克，茯苓10克，丹皮7.5克，澤瀉7.5克，車前子10克，制附子10克，牛膝10克，杞果12克，肉桂6克，炮薑7.5克，白朮18克，破故紙10克，巴戟天10克，砂仁6克，茯苓皮10克，炙甘草6克，水煎服。
按：此腎關不利，水邪壅塞氾濫。

十棗湯竣下逐水，水去腫消，後以調補腎氣收功。
<b><span class="green">【案三】</span></b>
本城內小西門街袁旭東先生之佃戶，年三十歲。

自鄉赴縣，七月初，天氣炎熱，路過菜園中，渴甚飲冷水三、四碗，路旁有大樹一株，伊於樹下睡熟。
醒來覺腹脹難受，不甚在意，越旬日，目下如臥蠶，腹內有水聲，飲食亦減。
就診於餘，脾肺二脈沉滑有力，知係實證，治以攻邪為先，方用十棗湯加葶藶煎服，攻下水桶餘，病去八九。

又服半帖痊癒。
十棗湯方見前。
按：病因積水，脈證俱實，故攻邪逐水遂愈，無需它治。

<b><span class="green">【案四】</span></b>
邑內蔡隅首街，有張某者，年五十二歲。
患水腫證，腹腫如盆，腿腫似腰，飲食難進，危迫已極，晝夜不能臥眠，將近三月。

芫花、甘遂、大戟、商陸、大黃、葶藶、二醜等藥，服過十餘帖，愈服愈脹。
請餘診視，脾肺腎三部脈皆濡細無力，幸而有神，尚可緩圖，倘不多多服藥，難保痊癒。
患者聞多服藥，面有難色，闔家勸勉，患者應允。

余用金匱腎氣湯少為加減，服五帖不見功效，患者有性急不願服藥意。
餘云：「再服五帖不效，另請高明。」
伊果服五帖，飲食漸進，腫脹漸消。

三十帖後，能出外行走，由此日輕一日，共服三十八帖，諸症痊癒。
又診其脈，仍嫌無力，餘命再服金匱腎氣丸二斤，以固根本，而免後患。
患者執意不服。

至來年三月，舊病復發迎餘再治，脾肺腎三部脈更不如前，餘堅辭不治，至四月果歿。
<b><span class="green">加減腎氣湯</span></b>
熟地24克，山藥18克，山萸肉12克，丹皮10克，白朮15克，附子10克，紫油桂7.5克，澤瀉10克，杞果10克，砂仁6克，牛膝10克，茯苓10克，炮薑10克，陳皮10克，巴戟天10克，薏苡仁12克，芡實15克，車前子10克，水煎服。

按：腹腿腫甚，腎虛水泛，屢用峻藥攻伐，非其治也，故其二脈濡細無力，翟氏以加減腎氣湯，兩補脾腎，利水消腫，病可日輕而告愈。
奈無鞏固治療，再發者，本氣更虛，則難治也。
<b><span class="green">【案五】</span></b>
邑庠生王楚才之侄，年五十，患水臌證，家貧甚，就診於餘。
肺脾腎三部脈，皆虛細無力，此因饑飽勞役虧損而成，非先攻後補不可。
先用十棗湯攻水後，用腎氣湯補虛，服二十帖漸獲平復。

逾年前證又發，復迎餘治，病勢脈狀更不如前，辭不治。
楚才苦求勉為之治，余想一方。
十棗湯合腎氣湯煮紅棗令食，每日數次，瀉水甚多，共食棗一斤余，諸症如失。

按：本虛標實，本緩標急，當先攻後補，再發標本並重，則標本同治。
<b><span class="green">【案六】</span></b>
邑西七里崗，劉清林母，年近七旬。

患水臌月餘，醫藥無效，請余治時，周身腫脹，形容憔枯。
又兼素有勞病，補則胸腹極滿，下則元氣不支，實屬兩難。
籌思再三，制一攻補兼施之方。

白朮30克，山藥30克，芫花12克，甘遂10克，車前子30克，澤瀉10克，紅棗一斤。
用水七碗與藥同煮，水盡為度。
令其每日早晚各食十枚，棗盡而病癒。

按：本虛標實，標本並重，虛不受補，實不受下，攻補兼施，製方恰到好處。
蓋能遵守經方，別開治法，此是巧處。
<b><span class="green">【案七】</span></b>
本城大士閣街，龐良才祖母，年近八旬，患蟲臌年餘，腹大如孕婦將產，每日疼痛非常，屢次延醫調治，絕無功效。
及迎余時，已頻於危，餘認為氣臌，用流氣飲服之不效，越二日而歿，遂即合殮。
第二日封口時，但見亡人從鼻口湧出蛔蟲甚多，衣服被蟲蓋，見者無不寒心，此伊子親對餘言。

餘認為氣臌，至今仍覺抱愧，望同道君子，倘遇斯證，詳細診斷，以重生命，勿效餘之誤認也。
按：翟氏以蟲臌為氣臌而誤生命，自感抱愧，並以此告戒同道，此謙虛治學精神，實屬可貴，應予發揚。
<b><span class="green">【案八】</span></b>
東郭外農人邊興才，年三十餘，患水臌證腹如抱甕。
就診於餘，肝脈弦數，脾脈虛弱，此證因鬱怒傷肝，肝克脾土，脾土受傷，失其轉運，肝失其疏泄，肝腎同源，腎氣虛而不化水，於是水勢壅留腹中，而臌證成矣。
餘用腎氣湯加減，服六帖病去一半。

伊信巫言，竟不服藥，又月餘，迎餘再診，辭不治，逾三日果歿。
按：翟氏以「信巫不信醫」而不治者，告戒醫家、病家。
<b><span class="green">【案九】</span></b>
邑東五里前營村黃某，年二十三歲，患水臌證，兩月有餘。
請餘治療，脾脈極細無力，此少年當忌之脈，恐非吉兆。
看服過藥方，儘是大攻大伐之劑，病勢甚重，餘辭不治。

伊母泣訴曰：「吾夫去世，兒方周歲，我寡居二十餘載，兒才成立，倘有不測，何以為生，祈先生憐念，勉書一方。」
言罷涕泣不止，餘見此情景，無可奈何，告伊母曰：「我非有回生金丹，但盡心而已。」
遂用金匱腎氣湯加減，服十帖病去六七，前後共服二十餘劑，竟獲全安。

此證雖愈，想是此婦守節之報，余何敢居功。
按：連用大攻大伐，脾胃受損，運化失權。
金匱腎氣湯加減進退，脾腎並治，治本為主，標本同治，亦鞏固之法也。

妙哉！妙哉！
<b><span class="green">【案十】</span></b>
邑北李莊李子貞妻，年三十，患水臌證三月有餘，就診於餘。

肺脈浮數，脾胃脈緩滑，此證因脾胃受濕，肺臟受風，風濕交加，所以頭面腫如瓢，四肢肚腹無一不腫。
治宜利水祛風，遂用<b><span class="green">風濕兩徹湯</span></b>。
赤茯苓15克，滑石12克，木通6克，澤瀉10克，薏苡仁12克，白朮12克，梔子6克，炙麻黃7.5克，川羌活10克，白芷10克，荊芥10克，紫蘇10克，柴胡10克，秦艽10克，升麻6克，甘草6克。

水煎服。
一劑輕，二劑痊癒。
按：肺脈浮數，肺臟受風。

脾胃脈緩滑，脾胃濕滯。
風濕交加，斯現是證。
祛風利濕，風濕兩徹，故能從速告愈。

<h2>四、痢疾門（凡十一案）</h2>
<b><span class="green">【痢疾總論】</span></b>
古有滯下之名，而無痢疾之稱，痢疾之稱，乃後人易之耳。

試視歷年以來，此證多起於夏末秋初之際。
夫長夏濕勝，赤日當照，濕熱相合，親上親下，人在氣中，如魚在水，誰能逃避濕熱之邪，感受於不知不覺之中。
更兼食生冷瓜果，不知禁忌，及至初秋，金風送暑，涼爽日多，身汗漸少，毛竅閉塞，暑熱之邪，仍留臟腑，久之則化為膿血污穢。

所以治此症者，多用清熱利濕消導而愈，不知緩急，往往補早為害。
餘非廢補不用，若邪盡正虛何不可補，醫者貴知機耳。
馨山按：痢疾之名，古無今有，古之腸癖、大瘕瀉、大腸瀉、小腸瀉，即今之痢疾也。

而今之痢疾，又分為紅痢、白痢、休息痢、噤口痢、水穀痢、五色痢數種，總而言之，不外乎濕熱之所致。
然濕熱之因，每於長夏之時，人食生冷瓜果，積久而生濕熱，又受天地之暑邪，至秋而發。
然痢疾之症，實內傷濕熱，外感暑邪，相合而成者也。

治痢疾者，初宜清熱之劑，久宜補氣補血之藥，此皆普通之痢疾，普通之治法也。
然痢疾亦有特別者，不生於秋夏，而偏生於冬春，夏秋人啖生冷致痢，而冬春飲食不節使然，莫謂夏秋有痢，而冬春無痢也。
前人云：「無痰不生瘧，無積不成痢」，豈不信然乎。

至於痢疾治法，亦不可泥，間有特別者，如紅白痢之熱傷氣血，似乎當下，噤口痢之熱傷津液，休息痢之邪毒已盡，似乎當補，然紅白痢脈症果虛，亦有當補者，休息痢、噤口痢，脈證果實，亦有當下者，治法豈可拘乎。
至於五色痢之當下，水穀痢之當補，又不可不審也。
行醫者臨證詳視，視而後問，問而後診，診而後斷，斷而後藥，不沾不脫，溫涼補瀉，因證而施。

所謂醫者意也，神而明之，存乎其人，豈不信然。
<b><span class="green">【醫案】</span></b>
<b><span class="green">【案一】</span></b>
余姨丈王某，年五十二歲。
素有鴉片癮，於四月患痢，初得寒熱往來，大便膿血，晝夜二十餘次，裡極窘迫，腹內疼痛，某醫以為煙後痢，正中病者之惑。
遂用嬰粟殼、訶子、肉蔻、龍骨澀大腸之類，一劑而痢止。

反加心胸脹滿，腹內痛甚，聞食則嘔，大便重墜，渴燥已極。
此時脾胃之脈沉滑有力，肺脈沉數，確係濕熱、邪毒正盛，誤投堵塞之藥，古云「實其實而死者」即此類也。
余用<b><span class="green">滌洗湯</span></b>：

生地15克，檳榔10克，月石10克，黃連6克，枳殼10克，大黃18克，芒硝10克，當歸24克，木通6克，生地榆12克，黃芩10克，甘草6克。
水煎服。
一劑大便五、六次，所下之物，如魚腦爛肉，諸症稍輕。

又投一帖，諸症全失。
後改用調理脾胃之藥，十餘日而愈。
按：本病乃由誤診又誤投收斂固澀之品，一誤再誤，致變症蜂起。

翟氏謹守病機，洞察病情，辨證求因，遂用蕩滌積垢之大黃、芒硝、月石、檳榔以治其有形之標，清熱燥濕解毒，涼血活血之芩、連、生地、當歸、地榆以治其大便膿血之本，枳殼寬中以下其氣，木通以利其濕，甘草和中以調諸藥，俾積垢滌除，蕩其病源，雙管齊下，一鼓作氣，安有不愈者乎。
<b><span class="green">【案二】</span></b>
本城小西門內，曹玉，年三十餘，素有煙癮。

五月間患休息痢三日，以為煙後痢，遂破老煙槍取膏，用開水沖服6克，痢雖止而心腹脹滿，嘔吐，飲食不進，業已四日。
迎餘診治，六脈微細無神，知是鴉片之毒，深入臟腑，真氣已敗，不可救藥，辭而不治，越三日而歿，歿後周身皆青。
書此以為有煙癮患痢，急於塞補者戒。

按：自服鴆毒，死於非命，翟氏告戒，足資借鑒。
<b><span class="green">【案三】</span></b>
邑東朱崗有王世欽者，年逾知非。

五月患痢，所下之物，如水中白沫，大便艱難，少腹疼痛，如刀割腸，每日夜二、三十次，服某醫藥無效。
迎餘診治，胃脈浮數有力，浮則主風，數則主熱，此乃胃經風熱傳於大腸，非尋常痢也。
遂用羌活除風湯早晨服下，至晚間白沫減去，腹痛如故，原方加入月石15克，以滌腸胃穢膩，夜間瀉下穢物極多，遂獲平復。

<b><span class="green">羌活除風湯</span></b>
川羌活10克，香白芷10克，荊芥7.5克，防風7.5克，柴胡12克，紫蘇6克，桂枝6克，全當歸10克，杭白芍6克，川芎7.5克，月石15克，升麻4.5克，甘草6克，水煎服。
按：胃脈浮數有力，大便白沫而艱難，脈證俱見風邪之兆，用羌活除風湯疏風散熱，再服加入月石以滌腸胃穢膩之物甚妙。

<b><span class="green">【案四】</span></b>
南郭外八卦亭，崔振鐸之父，年六十有二，於四月間患痢。
所下之物，形同敗血，少有白膿，晝夜十餘次，腹痛重墜，每日飲食，謹可養命，骨瘦如柴。

五月間邀餘療治，脾腎兩脈極細，此先後兩天將敗，所下之物乃臟腑脂膏。
蓋此症乃延誤所致，辭不能理，後越十日而歿。
按：患者「所下之物，形同敗血，少有白膿」似疫毒痢也。

此病傷人最厲，發病暴急，宜早期治療，措施得當，方可奏效。
是案延續月餘氣血耗傷殆盡，先後天將敗，請醫救治，豈有活命之理，非醫之過，乃病家自過也。
<b><span class="green">【案五】</span></b>
邑內廩貢生周廉卿，平生善飲酒，年五十餘。
於四月患痢，大便鮮血，下墜腹痛，每日夜三十餘次，飲食大減，邀餘診治。
胃脈洪大有力，肺脈洪數，此因酒濕生熱，又感酷暑，血得熱妄行，故為紅痢。

治宜涼血逐濕之藥，<b><span class="green">方用</span></b>：
當歸18克，生地12克，白芍10克，槐花6克，地龍6克，黃連6克，黃芩10克，丹皮10克，梔子6克，女貞子10克，茯苓10克，滑石12克，連翹l0克，車前子10克，椿根白皮10克，甘草6克。
水煎服。

一劑輕，共服五劑，諸症皆除。
按：翟氏此方治濕熱痢，熱重於濕，化火傷血，證見下痢鮮紅，裡急後重，腹痛益甚，發熱。
試於臨床，每用必獲良效，真奇方也。

<b><span class="green">【案六】</span></b>
沙土崗楚姓婦，年近花甲。
於大怒後，二月患痢，初病左脇大痛，飲食少進，所下儘是鮮血，寒熱口苦，渴欲冷飲，每日夜五、六次，每次下血約盅餘。

某醫以為紅痢，用治痢等藥，三服無效。
請餘診療，肝脈弦數，脾脈細弱，此因怒氣傷肝，木旺克土之故。
經曰：「肝藏血」。

怒則肝葉開張，血不能藏，脾不能統，血流入大腸，大腸原非藏血之處，順流而下，必然之勢也。
治宜平肝為本，健脾為標。
<b><span class="green">方用</span></b>：

酒白芍40克，當歸30克，川芎12克，生地12克，酒柴胡30克，青皮10克，廣木香6克，香附l0克，白朮10克，山藥10克，薏苡仁10克，扁豆10克，蓮子10克，甘草6克。
水煎服。
一劑輕，兩劑痊癒。

按：本案患者，病於大怒之後，診得肝脈弦數，脾脈微弱，木克土證甚明，方以歸芍為君，柔肝養肝，柴胡青皮為臣，疏調肝氣，諸藥重用可謂得法矣。
<b><span class="green">【案七】</span></b>
西關馬有才之女，八歲，三月患痢，大便白膿，下墜腹痛。

某醫用檳榔芍藥湯不效，遷延月餘，始邀餘治，兩尺脈細弱無力，脾脈更虛，此因中焦有寒不能消化，五穀盡化為白膿而下，故為白痢。
治宜溫補下焦元氣以健脾土。
餘用右歸飲加減，共服七帖，諸症痊癒。

<b><span class="green">加減右歸飲</span></b>
熟地15克，山藥10克，茯苓10克，巴戟天7.5克，破故紙6克，油桂4.5克，附子6克，炮薑6克，肉豆蔻4.5克，白朮10克，訶子肉6克，炙甘草10克，水煎服。
按：兩尺脈細弱無力，脾脈更虛，下為白膿，知是脾腎陽虛，寒邪作祟，急用溫補兼以助陽之品施治，何其通達切當。

<b><span class="green">【案八】</span></b>
邑人趙文祥，年過不惑。
七月患痢，紅白並下，腹痛非常，寒熱如瘧，渴思冷飲，每日夜三、四十度，如此半月，幾無寧刻。

迎餘診治，肺脈數而有力，脾胃脈緩而滯，此係瘟痢，當通因通用治法，遂用檳榔芍藥湯加減，水煎服。
二時許瀉下烏泥色便甚多，明日病去四五，共服二帖而愈。
<b><span class="green">檳榔芍藥湯</span></b>
檳榔10克，白芍12克，當歸10克，生地12克，花粉10克，金銀花12克，川大黃15克，枳實6克，黃連4.5克，木通6克，知母10克，月石10克，粉甘草6克，水煎服。
按：肺脈數而有力，脾胃脈緩而沉滯，乃胃腸中有積垢不去，鬱而化熱，熱邪上逆故爾。
積垢不除，其病難廖，雖痢下，必用通因通用之法方可取效，舍此則不能傾其孽巢，遂遣大黃、枳實、月石之品，以蕩滌積垢，二劑而愈，足資效法。

<b><span class="green">【案九】</span></b>
北門內楊姓婦人，年七旬，稟賦甚厚。
六月患痢一月未廖，某醫用十全八珍等湯，服十帖不愈。

清余診治，六脈有力有神，年雖老確屬實證，如賊在室，理應驅逐，用大承氣湯一帖，瀉下燥糞如核桃大五、六枚，飲食大進，不治痢而痢自止。
大承氣湯方見前。
按：凡治病貴在辨證，因年事己高，一味鼓噪用補，尚欠妥當。

翟氏審證求因，非守陳規，故投藥中病，一劑而愈。
<b><span class="green">【案十】</span></b>
王風山，西南蘇木崗人。

八月患痢，晝輕夜重，便時大腸脫出，小腹奇疼，冷汗如雨，面色晦暗，迎餘診治。
六脈細弱，大虛之證，幸王某壯年可治。
余創一方，曰<b><span class="green">補氣固腸湯</span></b>：

熟地18克，西洋參6克，油桂6克，文蛤10克，訶子10克，煅龍骨10克，牡蠣10克，升麻4.5克，茯苓15克，炙甘草6克，白朮12克，遼五味子12克。
水煎服。
一劑輕，二劑又輕，五劑痊癒。

按：翟氏所創補氣固腸湯，對於久痢脫肛，氣血雙虛，元陽虛，陰寒腹痛等有良效。
龍、牡、文蛤、訶子、五味子、升麻收斂固澀升提；參、朮、苓、草、熟地為氣血雙補之品。
薑、桂溫中通陽。

配伍精當，組方井然，實堪效法。
<b><span class="green">【案十一】</span></b>
邑東李崗李思忠，年五十二。

得一子周歲未滿，患紅白痢，發熱腹脹，嘔吐乳食，大哭不止，請餘調治。
余視小兒左手紋色紫沉滯，知內有胎毒，又感時疫，所以患紅白痢，幸而可治。
<b><span class="green">遂用</span></b>：

檳榔3克，枳實3克，黃連2.4克，大黃4.5克，金銀花6克，白芍4.5克，陳皮4.5克，生地4.5克，甘草3克。
服一帖，下穢物三次，病去大半，原方減大黃，又服一帖，諸症皆痊。
按：診斷瞭若指掌，投藥必中要害，病安有不愈者乎！甚巧。

<h2>五、霍亂門（凡十六案）</h2>
<b><span class="green">【霍亂總論】</span></b>
夫霍亂之病，多起於倉卒之間。

大概多勞困饑餓之人，素有內傷，又感夏秋露臥貪生食冷，毫無禁忌，因此致病速於置郵。
又有一種溫疫流行之霍亂，不定於何年何時，不分男女老幼，相傳染者極速，多者幾省，少者數郡，更少者數鄉，不得治法，殞命傾刻。
當今治斯證者，通用藿香正氣散，以為必效之藥，效者固有，不效者亦多，此方對於實證霍亂猶可，若對於虛證霍亂，更不相宜。

余治溫疫霍亂，多遵《醫林改錯》、《景岳全書》二書，相互參用，四十年來治癒者不少矣。
馨山按：天下患病最速者，中風而外，厥惟霍亂。
夫霍亂一證，乃風寒暑濕飲食之邪，糅莒雜投，揮霍變亂，吐瀉交作，得病於須臾之間，而人之生死存亡係焉，甚可畏也。

治此症者，古人用磁鋒刮痧，今人以針代之。
蓋上吐下瀉，藥不能入口，非針不可。
醫云：「一針二灸三用藥」。

惟霍亂更得先用針以止嘔吐，後用藥以止泄瀉，此一定治法手續，而不容或紊也。
要知霍亂之病有三種焉，曰濕；曰乾，曰溫毒。
能吐瀉者為濕霍亂，不能吐瀉者為乾霍亂，亦稱絞腸痧。

濕則有暑邪，乾則有寒邪，暑則利濕，寒則溫中，此藿香正氣散、附子理中湯，治乾濕霍亂之良方也。
至於溫毒霍亂，辛苦勞力之人，腎水受傷，津液不足，內有蘊熱又加六淫外感，得病如迅雷烈風，猝不及防，愈者甚少。
民國七年秋，吾杞溫毒霍亂流行，多係粗人，當時用針藥治癒者，十分之二三，於此見溫毒霍亂之不易治也。

總之，霍亂病症先針後脈，針而不愈，參之以脈，脈實則瀉，脈虛則補，如此調治，對於霍亂一門，庶乎不誤矣。
<b><span class="green">【醫案】</span></b>
<b><span class="green">【案一】</span></b>
余友蔣君王如之令正，患霍亂。
招餘診視，六脈欲絕，冷汗似雨，四肢如冰，滿面浮紅，聲音已啞，大渴思飲，看服過方藥，皆止渴清熱之味，籲！誤也。
此乃毒邪已盡，不知溫補，變成元陽失散、真火飛越之證。

倘再不以引火歸源、納氣歸腎之法，決無生理。
即用<b><span class="green">參耆桂附湯</span></b>：
黨參30克，熟地60克，炙黃耆60克，附子60克，炮薑24克，白朮60克，炙甘草15克。

煎成冷服。
遵《內經》「用熱遠熱」之義，一帖減半，二帖痊癒。
按：夫霍亂之為病，多驟然發作，嘔吐下利，傾刻間呈揮霍撩亂之狀，故名霍亂。

《靈樞？
五亂篇》：「清氣在陰，濁氣在陽，營氣順脈，衛氣逆行，清濁相干，亂於腸胃，則為霍亂。」
霍亂吐利後，傷陰亦亡陽，是案乃陰竭，元陽浮越於外，與《傷寒論》338條之證治頗相似。

翟氏洞悉毫釐，遂投參耆桂附納氣回陽之品，二劑而愈，足見其學術造詣之深矣。
<b><span class="green">【案二】</span></b>
城內關帝廟後有韓老山者，年四十餘。

七月患霍亂，上吐下瀉，四肢抽搐，肚腹疼痛，藥不能入口。
余至時病已三日，先針承山、昆侖二穴，抽搐隨止，又針足三里、中脘而吐停疼止。
後用<b><span class="green">藿香正氣散加減</span></b>：

廣藿香10克，白芷10克，大腹皮6克，陳皮10克，甘草6克，桔梗10克，半夏10克，扁豆10克，西砂仁6克，川斷10克，川牛膝6克，炮薑6克。
水煎服。
一帖輕，二帖痊癒。

按：針藥並用，切中要害，一舉病廖，可謂治法之嫺熟也。
<b><span class="green">【案三】</span></b>
北郭外童莊童姓小兒，年八歲，患霍亂。

余至時脈見屋漏，二目直視，口張不合。
出門十餘步，兒竟嗚呼矣。
按：甚有見的，非針藥可救其垂危，故未治即歿。

<b><span class="green">【案四】</span></b>
童莊樊姓婦，患霍亂。
迎餘療治，入其室見停棺三口，俱係霍亂病死，令人寒心。

診得婦人之脈細勁有力，知是瘟毒蘊藏，用景岳刮痧法，將前後背心刮十餘次，遂出許多紫泡黑點，皆用針挑破，流出黑血。
又針足三里、內關兩穴，服解毒活血湯三帖而痊癒。
<b><span class="green">解毒活血湯</span></b>
當歸10克，生地10克，桃仁10克，紅花10克，黃耆12克，金銀花12克，連翹10克，川芎10克，川朴7.5克，砂仁10克，半夏10克，粉甘草6克，水煎服。
按：翟氏臨證，非一法而足，有針藥並用，有針、藥、刮痧三法同施，意在扶正祛邪，救人於病危之中。
是案採用的解毒活血湯乃王勳臣創治瘟毒吐瀉轉筋（即霍亂）之首方。

用之「活其血，解其毒，未有不藥而愈也」。
治本案略有加減化裁，收效甚著，師古而不泥古也。
<b><span class="green">【案五】</span></b>
邑增生李蓬仙先生，於七月患霍亂，上吐下瀉，滴水不能入口，腹內疼痛非常。
邀餘診治，六脈沉遲，內有陰寒，吐瀉不能服藥，先針尺澤穴放去毒血，次針三里穴調陰陽，再針中脘穴，瀉止吐停。
用霍香正氣散加減，一帖遂愈。

<b><span class="green">加減藿香正氣散</span></b>
廣藿香10克，白扁豆10克，大腹皮10克，茯苓12克，清半夏12克，炮薑10克，油桂6克，陳皮6克，桔梗30克，香附6克，白芷6克，川朴6克，蒼朮10克，甘草6克。
按：三針鼎立，祛邪奪命真高手也。

再用藿香正氣散以斷其後，餘邪蕩盡，正氣恢復，體泰安康。
<b><span class="green">【案六】</span></b>
吾杞典史任照恩先生，八月間患霍亂。

邀餘診視，只見滿面灰黃，指甲皆清，四肢抽搐，上吐下瀉，腹疼欲絕，六脈按至附骨無有，真逆症也，縱有倉公盧扁無能為矣。
去後遂歿。
按：此案雖未投以針藥，非其不忍心救治也，奈一派敗象，針藥亦無能為力，雖有起死復生之術，猶難活命，與此足見翟氏實事求是的治學態度。

<b><span class="green">【案七】</span></b>
東郭外史莊李其興之婦，年四十餘。
偶患霍亂，診得六脈細弱，幸尚有神，邪毒已盡，元氣不復，無須用針，又見室內停棺四口，問係何人，言是父子四人，皆患霍亂而死者。

餘知此婦操勞過度，慟傷心血，宜用<b><span class="green">參朮棗仁湯</span></b>。
黨參10克，當歸10克，白朮12克，川芎片6克，炒棗仁10克，柏子仁10克，菖蒲10克，丹參15克，白芍10克，熟地12克，廣陳皮6克，香附10克。
水煎服。

兩劑輕，四劑痊癒。
按：翟氏治病，非拘一格，辨證清楚，遣方投藥，必效若桴鼓。
是案雖係霍亂，然毒盡元氣不復，故棄霍亂而不治，投以氣血雙補之藥而奏效。

<b><span class="green">【案八】</span></b>
陶淩崗楊某，於八月初夜間患霍亂。
天明請餘療治，但見冷汗如雨，四肢抽搐，精神昏憒，聲音已啞，六脈微細，幸而未絕，此因邪盡正虛，非大補回陽不可。

伊父曰：「倘補住邪氣如何？」
餘曰：「脈現微細，顯然無邪，抽筋音啞，乃氣虛血虧，不能榮養經絡，現存一點元氣，若再不補元氣，已絕無可為矣。」
治以<b><span class="green">參耆桂附湯</span></b>。

黨參60克，白朮30克，茯苓15克，當歸15克，炙黃耆30克，熟地24克，肉桂10克，炮薑12克，附子12克，牛膝10克，烏梅5個，五味子10克。
水煎服。
一劑病勢減半，二劑痊癒，方信餘認證不訛也。

按：霍亂為病，吐瀉益甚，傷陰亡陽，陰陽離決，半日間可斃命。
是案敗象已露，翟氏卻診為「邪盡正虛」，敗中寓有生機，非真知卓識者，安敢下此斷語，即投以回陽補氣之參耆桂附湯，力挽異端，藥到病除，真國手也。
<b><span class="green">【案九】</span></b>
四科柳村李邦興之孫媳，患乾霍亂。
欲吐不能，欲瀉不得，絞腸疼痛，面白唇青，冷汗如雨，坐臥不安。
請余診時，六脈閉絕，幾次發昏，餘命急炒大鹽60克，開水沖服，飲半碗遂大吐大瀉。

又針尺澤、委中穴，放去惡血，病勢少停。
用<b><span class="green">藿香正氣散加減</span></b>：
藿香15克，清半夏10克，大腹皮10克，砂仁10克，川朴10克，蒼朮6克，廣木香6克，牙皂3克，廣鬱金10克，建澤瀉10克，甘草10克。

水煎服，二劑痊癒。
按：乾霍亂，俗稱「紋腸痧」，乃暑濕穢濁之邪壅遏中焦，氣機窒塞，上下不得通暢所致，故見欲吐不能吐，欲瀉不能瀉。
《霍亂論》云。

「霍亂一病，每發於夏秋之間者，正以濕土司氣，而從熱化耳。」
乾霍亂為霍亂病中之重症，翟氏治此案用鹽湯探吐，以湧其邪，針刺以去其惡毒，上下暢通，毒邪己去，病勢大減，再服藿香正氣散以善後，措施精當，收功顯著。
<b><span class="green">【案十】</span></b>
唐寨袁某，年三十餘，八月患霍亂。
邀餘診治，六脈洪大，吐瀉交作，絞腸疼痛，兩腿抽搐，指甲發青，瘟毒正盛。
先針尺澤、委中穴，放出毒血，次針足三里、內關、中脘、昆侖、承山各穴，內服解毒活血湯。

一帖見效，二帖痊癒。
<b><span class="green">解毒活血湯</span></b>
桃仁15克，連翹15克，金銀花10克，花粉7.5克，紅花4.5克，半夏10克，知母肉10克，廣藿香6克，黃芩10克，甘草6克，水煎服。

按：古人云：服藥不如灸捷，灸捷不如針快，一針，二灸，三吃藥。
翟氏對此要領，心領神會，得心應手，如囊中取物，信手拈來，投其病所，必中要害，立起沉病。
王勳臣云：「治霍亂，初得病用針刺其胳膊裡彎處，血管流紫黑血，毒隨血出而愈，胳膊彎處，是穴名曰尺澤。」

翟氏深得王氏針藥並用之奧，每用必獲良效。
<b><span class="green">【案十一】</span></b>
邑北柿園村李文祥，二十一歲，秋季患霍亂，三日未愈。

迎余往治，見患者身帶二十餘針，某醫云：「須隔一夜，方可起針」。
患者嘔吐泄瀉不止，腹疼如故，而脾脈虛細，肝腎脈濡弱，此邪盡正虛，補猶恐不及，何可再針。
餘將針概為起去，用十全大補湯三服而瘳。

夫針用以殺毒，毒盡當止，隔夜起針，庸醫惑眾，令人費解。
<b><span class="green">十全大補湯</span></b>
黨參15克，茯苓15克，白朮10克，當歸10克，川茸7.5克，熟地18克，炙耆12克，杭白芍10克，炙甘草10克，肉桂6克，水煎服。

按：針刺治病，當補則補，當瀉則瀉，補瀉留去，視證而施。
庸醫不解其意，惑眾罔為，令人可惡。
翟氏之言雖逆耳，然中肯，宜引為鑒戒。

<b><span class="green">【案十二】</span></b>
余表侄年六歲，於五月間患霍亂。
吐瀉二日不止，脈皆細小，幸喜有神，面無敗色，此時氣血雙虧，先針足三里、中脘二穴，俱行補法，復針內關穴，吐瀉稍止。

用<b><span class="green">參苓桂附湯</span></b>：
黨參15克，白朮12克，茯苓10克，炙甘草10克，附子6克，丁香3克，肉桂6克，炙黃耆15克。
煎成冷服，仍吐不受。

餘曰；「吐者任吐，服藥無停。」
約有二、三時許，吐已減，三日服四帖，飲食漸進，元氣日復。
又調理二十餘日，始能行步。

按：初為霍亂，吐瀉後邪盡正虛，氣血雙虧，欲速取效則不達。
翟氏採用服藥和調治後天並重的原則，取效甚捷，可以效法。
<b><span class="green">【案十三】</span></b>
西堤外楊拔貢莊楊某，年五十餘，六月患霍亂，迎余時亦已三日。
二目天吊，角弓反張，冷汗淫淫，面色如土，唇青似靛，六脈細濡，虛證俱現，眾醫紛紛，有云「折背風」者，有云「看天風」者，有云「吊眼風」者，有云「白眼翻」者，此等鄙理之言，令人可笑，不知足太陽之脈，起於目內眥，終於足小趾，行背後，吐瀉太過，氣血少而不能養筋，令人反弓上視。
據此確係虛證無疑，遂用十全大補湯加減，連服二帖，眼不吊，背不反。

更進二帖，脈復元，冷汗收矣。
四帖痊癒，若作風治，死生尚無可定也。
<b><span class="green">加減十全大補湯</span></b>
黨參12克，茯苓12克，白朮10克，炙甘草10克，熟地15克，全當歸10克，杭白芍12克，肉桂6克，炮薑10克，桂枝10克，砂仁6克，升麻3克，懷山藥10克，五味子6克
按：翟氏對此案胸有成竹，力排眾議，據理一擊，以十全大補，救患者於垂危之中，非具高超技藝，安能挽此狂瀾。
<b><span class="green">【案十四】</span></b>
邑北趙寨黃姓，七月初患霍亂，三日未愈。
迎余治時，吐瀉已止，惟虛汗淫淫，精神恍惚，四肢冰冷，飲食不進，六脈虛細，此因吐瀉太甚，元氣大傷，非補不可，遂用<b><span class="green">參苓桂附湯加減</span></b>。
黨參24克，貢白朮12克，茯苓10克，炙甘草12克，熟地15克，巴戟天12克，破故紙12克，當歸10克，五味子6克，炙黃耆12克，油桂10克，附子10克，炮薑10克，山萸肉10克，茯神6克，炒棗仁6克，石菖蒲10克。

一服見效，三劑痊癒。
按：斷案精湛，用藥恰當，足資效法。
<b><span class="green">【案十五】</span></b>
務崗村務姓婦，年七十餘，六月患霍亂。
迎余治時，瀉止而吐不停，胃脈極細，此因邪去正虛，火性炎上，所以嘔吐不止，飲食不進，命如遊絲。
又看某醫之藥，儘是半夏、砂仁、紫豆蔻、陳皮之類，意在降氣，不知氣足者降下，氣虛者泛上。

古人云：「寒就濕，火就燥，自然之理也。」
遂用<b><span class="green">參苓桂附湯</span></b>：
白朮10克，炙甘草10克，黨參12克，川牛膝10克，肉桂10克，附子12克，炮薑10克，丁香2.4克，熟地30克。

煎成冷服，投其假熱之所好。
初服仍吐，一帖未終而吐輕，二帖而吐止。
後改調理脾胃之藥，又服三帖而痊廖。

按：翟氏所論極是，遣方精當，服用有法。
如斯，非活人命，豈有他哉。
<b><span class="green">【案十六】</span></b>
西肥寨有秦風山者，以事赴縣，正走間，即云腹痛，暈倒在地。
請餘往診，見面唇極青，四肢冷過時膝，六脈皆無，又無家人在側，吉凶無人作主，餘辭欲去。
眾人曰：「醫者濟人之急，救人之危者也，倘治不愈，以後有事我大家均願作證。」

餘只得從眾之請，先針委中、尺澤，盡放出毒血，又針十宣穴，皆令出血，復針人中、內關、中脘、承山、關元、昆侖諸穴，鼻內又吹紅靈丹，遂將雷公散15克灌下。
半時許，病者遂能呻吟，次能言，又待二時，竟獲痊癒。
由此看來，急病針法必不可少也。

按：此案之患者，命在傾刻。
翟氏針到病除，救其活命。
噫！醫雖小道，濟世活人之道大矣。

<h2>六、咽喉門（凡十案）</h2>
<b><span class="green">【咽喉總論】</span></b>
夫咽喉者，古今要證也。

治喉證於是有《喉科秘旨》、《喉科指掌》以及《白喉忌表抉微》。
諸書中辨證詳明，用藥嚴謹，治證之神效，禁藥之為害，誤服之解救，醫案之存真，天數之吉凶，死生之立判。
反復讀之，豁然有得，遇咽喉諸症，試遵此治，效如桴鼓。

餘臨證數十年以來，本此三書，所治癒者不勝屈指，同道諸君，有志濟世者，務必研此，以救蒼生，後世子孫必有昌盛者。
馨山按：咽喉、舌蒂丁、上下齶數處，乃人生飲食、言語、呼吸之總機關，而無不統於五臟六腑各經。
夫經之內傷外感，現於喉證者不一，大概不外喉痹、喉蛾、喉風、喉癰四證，而四證之中，又分數證。

所以喉證，有七十二證，而七十二證之中，有十六險證，十六險證中，又有四絕證。
而臨證用藥，始終不離六味湯加減，《喉症指掌》、《喉科秘旨》言之詳矣，勿庸贅述。
總之，咽喉病原風寒者少，原風火者多，至於溫毒則更多。

余雖非喉科專家，而閱歷四十餘年，所遇寒邪喉證寥寥，獨風火溫毒喉證，不可勝數。
近數年來《白喉忌表抉微》書一出，始知白喉一證，多係溫毒傳染，而治法最忌發表，最喜鎮潤，故養陰清肺湯為治白喉聖藥。
即如熱極當下，而消之導之，中病即止，不可輕用。

此書發明後，關於治白喉，不至無所措手矣。
<b><span class="green">【醫案】</span></b>
<b><span class="green">【案一】</span></b>
余毗鄰馮澤臣，於八月間患喉證。
請余診治時已六、七日，六脈洪數，溫毒正盛，咽關下有一核大如棗許，時時吊眼，喉內幾乎腫閉，再三參想，喉內結核必是喉癰，若不用刀刺破，放出膿血，斷無生理。
當時與患者言明，用小尖刀刺核上十餘下，即吐出惡血若有盅餘，不多時見效，即能飲食，後用清溫化毒三帖痊癒。

按：咽喉痛是發生於咽喉間的癰瘡，《靈樞？
癰疽篇》：「癰發於嗌中，名曰猛疽，猛疽不治，化為膿，膿不瀉，塞咽半日死。」
翟氏按《內經》旨意，瀉其膿血，以救其急，於是熱毒銳減，病情立時好轉。

再投以清溫化毒之品，以治其本，辨證精當，標本兼治，立起沉屙，真妙手矣。
<b><span class="green">【案二】</span></b>
澤臣病癒後二日，其妻又患喉證，初覺形勢大惡，身如被杖，寒熱如瘧，非常疼痛，飲食銳減，日哺更甚。

迎余診治，六脈洪數浮沉有力，發悶極重，餘曰：「此證感邪太深，內藏紅痧之毒，最難透出。」
遂用清肺湯，兩帖病情稍輕，又兩帖紅痧透出，喉疼略減，原方又服三帖。
每日午後發熱，改用調胃承氣湯，大便瀉下滯枯穢物極多，諸症痊癒。

後月餘頭髮、皮膚均脫，危乎幸也。
<b><span class="green">調胃承氣湯</span></b>
川大黃15克，芒硝12克，粉甘草10克，水煎服。

<b><span class="green">養陰清肺湯</span></b>
杭寸冬15克，玄參12克，白芍21克，生地15克，金銀花12克，知母10克，丹皮10克，山梔子6克，連翹10克，加鮮青果6個同煎。
按：《素問？

陰陽別論篇》：「一陰一陽結謂之喉痹」。
本案乃濕熱疫毒，縱貫三陽，故見「身如被杖，寒熱如瘧」的太陽少陽證，以及「飲食銳減，日晡更甚」之陽明證。
治以清熱解毒透表兼攻裡實之法而收功，足見翟氏技藝高明矣。

古人云：「聖人百慮，終有一失。
方翟氏此案診得「六脈洪數浮沉有力」，似欠妥當，證之於臨床脈既浮不應沉，即沉不應浮，若作浮取沉取有力解，亦不甚通，是千慮之一失也。
<b><span class="green">【案三】</span></b>
邑南閣老莊石某，年七十餘，染白喉十日外。
迎餘診治，腎脈虛弱，中取不見，肺脈虛極而數，此乃肺受疫邪，腎水又虧，毒氣不能傳送，所以纏綿不已。
腎為子，肺為母，母受人辱，子想救而不能。

試看患者，口乾無津，舌生芒刺，腎水不能上潮以救肺，即子不能救母之明驗也。
余用<b><span class="green">子母兩濟湯</span></b>：
熟地15克，山藥15克，杭寸冬15克，山萸肉15克，丹皮10克，澤瀉10克，茯苓12克，玄參12克，知母10克，甘草6克，鮮青果5個。

水煎服。
兩劑而白膜已退四五，又服二劑，白膜盡落，共服六帖，芒刺全無，口生津液，飲食漸進，諸症自瘳。
按：白喉病古稱「喉痹」，又稱「纏喉風」，《瘡瘍全書》云：「如喉內有腫，其色微白，其形若襞，此風毒喉痹也。」

喉乃氣道通於肺，白喉是一種具有傳染性很強的時行疫毒病，多見於少年及幼兒。
是案患者年已七旬，得白喉病較為罕見。
翟氏創「子母兩濟湯」，以六味地黃湯滋補腎水，加清熱生津之麥冬、玄參、知母，青果等投治而收功，蓋子能令母實之意也。

<b><span class="green">【案四】</span></b>
本邑文孝廉胡雍甫先生，春月闔家染溫毒喉症，獨二公子百森甚重，約余診時己六、七日矣。
診得六脈細微無力，病證確係疫喉，因某醫用涼藥太過，陽變為陰，不明《內經》中病即止治法，所以致此。

此時不敢再用涼藥，非格外治法不可。
遂用桂附湯加減，煎成冷服，因滿喉皆爛，桂附味辣，服之甚疼。
後著一人用手按其頭部，囑令勉強飲咽。

服完頭煎，病無增減，再服不甚疼，二劑服盡，喉內略輕，後去桂附又服三帖，方獲十全。
<b><span class="green">加減桂附湯</span></b>
熟地15克，山藥15克，茯苓15克，丹皮12克，山萸肉10克，川牛膝10克，紫油桂6克，附子10克，鮮青果5個煎服。

按：溫毒喉證屬於溫熱疫毒所致，六脈細微無力乃是真陽衰，證見滿喉皆爛乃是虛火假熱。
翟氏剖析於似疑之間，把握癥結之所在，舍證從脈，投以桂附湯加減治之獲效，足證其醫術高人一著矣。
<b><span class="green">【案五】</span></b>
本城內李金鎮，於四月間，闔家均患白喉。
金鎮有兩女，大者十歲，次者歲餘，同時而病。
小者不甚在意，及已劇乃迎餘治。

時敗證俱見，辭不治，次日而歿。
大者天性執拗，死不嘗藥，病至五日，夜間鼻孔忽流鮮血，約有半碗，自覺不了，未曉即邀餘往，及診六脈皆無，痰聲如鋸，天庭黑暗，不可救藥，當日而歿。
金鎮之弟金鏡，稟賦極薄，亦病白喉，鑒侄女日前車覆，初得即為診治，用養陰清肺湯加減，一日兩劑，二日痊癒。

又二日，金鎮之母年六十餘亦病，白喉甚重，寒熱如瘧，周身骨節酸疼，昏不知人，全家驚恐，急備後事。
余診脈尚有神，亦用養陰清肺湯，四帖痊癒。
<b><span class="green">加減養陰清肺湯</span></b>
杭寸冬18克，玄參15克，白芍21克，生地15克，金銀花30克，知母12克，丹皮10克，梔子12克，全當歸10克，連翹12克，青果24克，木通10克，龍膽草10克，焦山楂12克，澤瀉10克，甘草6克，水煎服。
按：是案四例兩愈兩歿，皆備錄之，乃翟氏實事求是治學態度的鐵證，實堪嘉惠於來者。
<b><span class="green">【案六】</span></b>
北門內李姓老婦，患白喉。
延餘診治，肺胃脈洪大有力，年雖老病屬有餘。
用養陰清肺湯，加大黃15克，連翹12克。

水煎服一帖，大便瀉下二次，滿喉白膜已退，又服養陰清肺湯三帖而愈。
按：臨證藥到病除，非一日之功；治病得心應手，皆在日積月累。
<b><span class="green">【案七】</span></b>
邑西堤外平廠村李某，係餘瓜葛親，其婦年四十餘，染喉症數日。
請余時聲啞痰鳴，已瀕於危，辭不治。
伊再三懇求，念其情切，先用三棱針刺少商二穴，又刺二尺澤穴，均瀉肺經溫毒，又刺兩曲池穴。

服養陰清肺湯，加大黃18克，芒硝12克，黃連6克，金銀花24克，青果8個，梔子10克，龍膽草6克。
午時服下，申刻大便，瀉下污穢臭糞。
第二日早晨，復邀往視，諸症皆輕，後用養陰清肺湯，原方又服三帖而愈。

按：觀翟氏咽喉門凡十例，服養陰清肺湯加減治癒者達六例，療效肯定，臨證對類似患者可仿效。
<b><span class="green">【案八】</span></b>
邑南關張某，女方九齡，七月間，染白喉五日。

迎余診治，滿喉皆白，嗆食聲啞，幸脈有神，生機或在。
於是余用養陰清肺湯，守定不移，每日二帖，兩天後病勢減半。
又服二帖，白退能食，聲已不啞。

獨大便燥且難，又服小承氣湯一帖，方收全功。
<b><span class="green">小承氣湯</span></b>
川厚朴10克，炒枳實10克，川大黃15克，水煎服。

按：治同案二，證卻判然有別，貴在辨證，異中求同，故投藥大獲痊癒。
<b><span class="green">【案九】</span></b>
邑東北店有朱明倫者，年二十餘，患喉證。

就余治時，咽痛發悶，飲食難進，午後潮熱，肺胃二脈沉數有力，此係溫毒喉症，非下不可。
用<b><span class="green">調胃承氣湯</span></b>，一服而愈。
即：

大黃15克，芒硝10克，甘草10克。
水煎服。
按：是案係溫毒證，證見飲食難進，午後潮熱，肺胃二脈沉數有力，知是溫熱之毒傷及津液，陽明燥實，故服調胃承氣湯一劑而愈，真謂妙手回春也。

<b><span class="green">【案十】</span></b>
彭莊宗德全女，八月間，染白喉甚重。
五日就診於余，滿喉皆白，二目天吊，濕汗淫淫，痰聲似鋸，六脈微細，餘辭。

伊父母懇求甚切，無奈，勉為先針十宣穴，又針尺澤穴，均令出血，以瀉肺經溫毒。
內服養陰清肺湯，加大黃15克，芒硝10克，犀角6克，黃連6克。
服一帖，大便瀉下臭穢極多，由此稍輕。

原方去芒硝、大黃，又服三帖痊癒。
養陰清肺湯方見前。
按：是案係白喉之危證，然翟氏胸有成竹，針藥並舉，直中病源，挽患者於垂危之中，非有超群之醫術，安能建此偉業哉。

<h2>七、腹痛門（凡十五案）</h2>
<b><span class="green">【腹痛總論】</span></b>
腹痛之證，有虛痛，有實痛，有內傷而痛，有外感而痛，證雖不一，不外虛實，實者易治，虛者難醫，此盡人而知也。

然此外有因邪祟而痛者；有延綿終年累月，時疼時止者；有發於倉猝，一疼即斃者；有因氣滯而疼者；有因血瘀而致痛者。
種種不一，無不由於內傷外感之所致。
餘行醫四十年來，惟治腹疼，所遵書並無一定，皆審其病源，因勢而調治之。

如內傷七情虛也，治宜補中帶調，外感六淫實也，治宜去邪固本；至於為邪所祟，外邪乘虛而入也，治宜逐邪，有多年不愈者，虛中挾實，攻補兼施；氣血鬱結者，確係實證，開瘀行滯，若倉猝暴發，藥所不能及，非是陰陽閉絕，即屬性陰陽暴脫，此係天命之安排，良醫無如何者也。
總之，腹疼諸症，或外感，或內傷，因虛因實，診脈用藥，罔不即廖。
可見行醫一道，當使一團活潑之氣，常存於胸中，能如此，則終身運用無窮矣。

<b><span class="green">【醫案】</span></b>
<b><span class="green">【案一】</span></b>
邑北十二里寨賈某，年三十餘，在田耕作，偶經大雨，身冷衣薄，受寒腹疼。

初不為意，日久重甚，飲食漸減，面黃肌瘦，三月未愈，始迎餘治療。
六脈浮中沉皆無，推筋著骨，指下勁硬，似有若無，知是沉寒痼疾，非大熱藥不可。
遂用祛寒溫裡湯，服一帖減半，二帖痊癒。

<b><span class="green">祛寒溫裡湯</span></b>
炮薑30克，油桂15克，附子24克，吳茱萸15克，花椒10克，破故紙15克，水煎服。
按：《素問？

舉痛論篇》云：「寒氣入經而稽遲，泣而不行，客於脈外則血少，客於脈中則氣不通，故卒然而痛。」
又云：「寒氣客於腸胃之間，膜原之下，血不得散，小絡急引故痛。」
是案因冒雨受寒腹痛，久之成「沉寒痼疾」。

翟氏診脈真切，遣藥處方精當，故投藥而病廖矣。
<b><span class="green">【案二】</span></b>
官林寨村劉開業者，年三十餘，患腹疼證二年餘，百治無效。

請餘診療，面黃肌瘦，腹大如盆。
診其脈，亂無統緒，古書云：「亂無統緒者，蟲積也。」
彼云：「饑時疼甚，飽時略減。」

此蟲積無疑也。
余用殺蟲湯，辰時服下，午時腹疼更甚，餘命速服二煎，至戌時，大便解下蛔蟲近千條，腹痛消去七八分。
隔日又投一劑，又下百餘條，服第三劑蟲盡無也。

後服八珍湯，調理脾胃，月餘始獲平復，方開於後。
<b><span class="green">殺蟲湯</span></b>
雷丸30克，使君子15克，榧子30克，蕪荑15克，苦楝根皮15克，檳榔10克，白薇10克，黃芩10克，寸冬12克

八珍湯見虛證門。
按：《靈樞？
厥病》：「腸中有蟲瘕及蛟蛔，……心腹痛，憹作痛，腫聚，往來上下行，痛有休止，腹熱喜渴，涎出者，是蛟蛔也。」

詳細地敍敘述了蛔蟲成因和蟲病發生時特有的症狀。
此案係蛔蟲成團之重證，狀如腫聚，腹大如盆。
然翟氏膽識過人，放量用藥，遂投以驅蛔殺蟲之重劑而收功。

<b><span class="green">【案三】</span></b>
本城宋慶云之母，年六十餘，素有胃氣疼疾，每犯疼痛幾死，二十年來無藥不嘗，終不除根。
迎餘往診，六脈參差，又見唇現白點，間伊饑時疼否？

答曰「饑時疼甚」，始知確係蟲疼。
用雷丸掃蟲湯，一帖服下，至夜半疼痛略輕，天未曉伊子來告，言大便二次，瀉下紅蟲尺餘者共六條，其病如失。
<b><span class="green">雷丸掃蟲湯</span></b>
雷丸13克，苦楝根皮12克，蕪荑15克，檳榔10克，使君子15克，白薇10克，鶴虱草18克，榧子15克，花椒10克，條黃芩6克，大黃10克，烏梅3個，川黃柏6克，水煎服。
按：《素問？
咳論篇》：「胃咳之狀，咳而嘔，嘔則長蟲出。」

是案之胃氣疼，每犯疼痛幾死，乃蟲邪作祟所致。
然唇現白點，面部有白色斑暈，時疼時止，饑時疼甚，是蟲證之特徵。
<b><span class="green">【案四】</span></b>
南郭外有朱六合者，年二十五歲，患少腹疼證，疼時四肢厥逆，冷汗如雨，唇口皆青，病半載，服藥不效。
邀餘診治，肝腎二部脈極虛細，腎主少腹，腎虛不能養肝，肝虧則多燥，燥則暴怒，疼痛生焉。
乙癸同源，肝腎同治，宜用<b><span class="green">母子兩濟湯</span></b>：

熟地24克，山藥18克，茯苓15克，山萸肉12克，丹皮10克，梔子10克，杜仲12克，川牛膝10克，杞果10克，澤瀉10克，柴胡15克，遼五味子6克，白芍12克，附子10克，炮薑7.5克，吳茱萸10克，肉桂10克。
水煎服，七帖而愈。
諺云：「痛無補法」，此不通之言也。

按：少腹痛者，多屬於厥陰肝經之病；肝腎同源，肝為腎之子，腎為肝之母，在生理上，腎水盛則能涵養肝木，肝氣盛則可以抑制脾土，使其不至於克伐腎水，在病理上母病可以及子，子病可以竊母氣。
是案患者，由於腎水虧不能涵養肝木，使肝臟暴燥，從而失去條達柔和之性，其氣妄行，故其經脈所絡之少腹痛。
翟氏用子母兩濟湯，滋水以揚木，令肝木條達，以治其病源，故不治疼而疼自止。

<b><span class="green">【案五】</span></b>
邑西門內李王松，年八十二歲，患腹痛十餘日，嘔吐不止。
延餘診治，肝脈弦緊，乃木克土之證。

況肝性最急，急則易於作痛，能制肝木者肺金也，補肺以平肝木，則腹自不疼矣。
方用<b><span class="green">百合補肺湯</span></b>：
建百合60克，白朮10克，五味子6克，炙百部10克，薏苡仁12克，炙黃耆15克，廣木香6克，炙馬兜鈴7克，遼沙參15克，炙紫菀12克，山藥12克。

水煎服，三帖而廖。
按：《內經》：「亢則害，承乃制，制則生化。」
張仲景在《金匱要略》中首條指出：「見肝之病，知肝傳脾，當先實脾」。

因此治療肝實證用清金制木，瀉肝實脾法，《醫宗金鑒》認為這是「隔二隔三之治」也。
翟氏深刻領會「亢害承制」的旨義，掌握隔治法的規律，故對肝實腹痛，才用補金刑木之法而取效。
<b><span class="green">【案六】</span></b>
西關王其良，年三十餘，五月患腹痛。
請余時病已半月，調氣止痛疏肝之劑，服十餘帖均無功效。
餘診脾胃兩脈，浮中不見，惟重按至筋骨沉滯有力，知是胸膈停食之故。

更有可證，見食發嘔，疼處拒按。
遂用<b><span class="green">六神湯加減</span></b>：
神麯10克，焦山楂12克，檳榔10克，雞內金12克，鱉甲10克，大黃18克，萊菔子12克，川朴12克，枳實15克，麥芽12克。

晚間煎服一帖，天明攻下燥糞如核桃大者五六枚，破開色似黑泥，諸症若失，永不再犯。
按：診斷清楚，組方謹嚴，藥到病除，效著邪蠲。
<b><span class="green">【案七】</span></b>
坡吳村吳姓業農，其子四歲，患腹疼。
每發必先潮熱，吐痰不止，脾胃脈沉滑，此是濕痰鬱結所致。
用<b><span class="green">瓜蒂散加減</span></b>：

鬱金4.5克，梔子4.5克，白礬6克，瓜蒂3個。
煎服半盅，二時許遂吐白沫，如雞蛋清者甚多，潮熱即退。
後服八珍湯二帖，永不再發。

按：脾胃脈沉滑，乃濕痰結於內無疑，涎鬱氣機不暢故腹痛。
濕邪鬱而作熱，故見潮熱。
治用瓜蒂散加味湧吐以去其病源，甚妙。

後用八珍湯以扶其正，甚妥。
<b><span class="green">【案八】</span></b>
西關張自立之妻，年五十餘，患腹痛，每疼時腹內氣上下奔響如雷鳴。

迎余診治，六脈和平，無藥可用，辭而不治。
患者曰：「我若無病，疼自何來？」
餘細揣其故，憶本草云：「丹參一味能治腹疼如雷鳴。

告伊曰：「有丹參一味，能治汝病，願試之否？」
伊曰：「願試」。
遂用丹參240克，煎成兩碗，一夜服盡，疼已稍減，腹鳴已去。

又連服四帖，其病霍然而愈。
按：通則不痛，痛則不通。
是案患者，腹痛時氣上下奔響如雷鳴，乃是氣機不暢所致。

翟氏用丹參一味治癒，本於《神農本草經》，書中指出：「丹參治腸鳴幽幽如走水，寒熱積聚」。
《藥性論》亦云：「丹參治腹痛，氣作聲音鳴吼。」
現代通過兔、狗試驗，丹參「有擴張血管作用」。

古今實踐均證實丹參有活血、溫散、去痛之效確鑿無疑。
因此，若能真正掌握經典旨意，用於臨床，必能獲得高效速效。
<b><span class="green">【案九】</span></b>
官劉寨劉某之妻，年二十餘，患少腹疼痛，寒熱往來，屬治不愈。
迎餘診治，肝脈弦急，脾脈滯澀，此係氣鬱血滯之故。
遂用<b><span class="green">歸附調氣湯</span></b>：

當歸尾15克，川芎12克，桃仁15克，紅花10克，五靈脂10克，玄胡12克，生蒲黃15克，香附15克，茜草10克，川牛膝10克，丹皮10克，三棱10克，通血香10克，赤芍12克，甘草6克，莪朮6克。
水煎服。
兩帖後自覺少腹雷鳴，知是氣欲行之兆，又服二帖，諸症已愈。

但愈後身體軟弱，及手不能支持，又服八珍湯，數帖方愈。
八珍湯見前。
按：氣為血之帥，血為氣之母，氣行則血行，氣鬱則血滯。

是案患者之腹痛，係肝脾不和氣鬱血滯而致腹痛，故用調氣活血之法取效。
此實係治氣鬱血滯所致諸痛的根本大法。
<b><span class="green">【案十】</span></b>
南門內史興春，年三十餘，患腹痛證，每日午後必犯，痛苦萬狀，嘔吐酸水。
診其脈，太陰脾脈鬱滯，確係實證。
用枳實厚朴湯，加大黃15克，服一帖無效，又加焦山楂、神麯各15克，服下腹內響如雷鳴，移時瀉下烏糞似泥，內有燥糞三枚，破開似血類，不知何日所食停留腸胃之間，今得藥脫然而下，病證若失。

<b><span class="green">加減枳實厚朴湯</span></b>
枳實15克，厚朴12克，陳皮10克，檳榔12克，萊菔子10克，焦神麯15克，麥芽15克，焦山楂24克，大黃15克，香附12克，青皮10克，水煎服。
按：辨證清楚，治法得當，投藥中病，效如桴鼓。

<b><span class="green">【案十一】</span></b>
邑東台屯村蔣某，年將弱冠，患腹痛證，時痛時止，痛時手足皆青，冷汗淫淫，呼天喊地，求死不得。
診其脈知係肝氣鬱結，木不條達。

遂用<b><span class="green">小柴胡湯</span></b>：
酒炒柴胡120克，白芍60克，香附30克，當歸18克，青皮15克。
水煎服。

一劑稍輕，四劑痊癒。
按：能用此重方，非有過人之膽識，深明經義要旨，精通藥物性能，安能取此捷效。
<b><span class="green">【案十二】</span></b>
城西南門內王鳳山，年近花甲，臘月羈旋外方，路受風寒，冷熱腹痛，飲食銳減，小便艱澀。
眾醫皆謂熱傳膀胱，用利水止痛之藥，服六七帖俱與病左。
邀餘診治，腎脈沉細無力，命脈極虛，此係老人腎虛受寒之故。

腎與膀胱為表裡，腎經受寒則膀胱之津液不能化氣，以致小便艱難而腹亦疼。
余用<b><span class="green">金匱腎氣湯加減</span></b>，熟地24克，山藥15克，山萸肉12克，茯苓12克，澤瀉10克，丹皮10克，川牛膝10克，巴戟天12克，破故紙12克，丁香3克，油桂10克，炮薑10克，附子6克，炙甘草6克。
水煎服，三帖痊癒。

按：金匱腎氣湯乃仲景創治「虛勞腹痛，小腹拘急，小便不利」等症，意在助腎陽之弱以化水，滋陰之虛以生氣，使腎陽振奮，促使膀胱氣化，則小便通利，腹痛自去，翟氏此案甚合經義，故用之立竿見影，收效甚速。
<b><span class="green">【案十三】</span></b>
西郭外陳莊有張克明者，年五旬餘，患少腹疼證，寒熱並作，四肢厥逆，小便赤澀，痛苦萬分。

某醫用行氣散寒之藥，三劑不效，更加渴思飲水，大腸脫肛，日夜哭泣，後事已備。
迎餘往診，兩尺脈洪滑有力，此係濕熱壅遏下焦之故，若使濕熱一行，病當霍然。
遂用清腸湯一帖，晚間服下，夜半大便瀉下兩次，內有膿血甚多，病去大半，又改清濕利熱解毒之劑，服四帖漸次痊癒。

<b><span class="green">清腸湯</span></b>
金銀花15克，槐花10克，滑石12克，生地12克，梔子6克，黃連10克，黃芩10克，川黃柏6克，大黃18克，芒硝12克，木通4.5克，乳香10克，甘草6克，水煎服。
按：濕熱壅遏作祟，方藥緊扣病情。

故投藥霍然而愈。
<b><span class="green">【案十四】</span></b>
南馬莊馬明三先生，年逾不惑，舌耕為業。

孟秋患右肋疼痛，服藥少效，至中秋肌膚銳減，闔家惶恐。
迎餘診治，脾脈澀而中實，《瀕湖脈學》云：「澀主宿血。」
疼不移處，定是病血作祟，遂用：

當歸尾15克，桃仁18克，穿山甲6克，玄胡12克，生蒲黃15克，大黃18克，枳實10克，丹皮10克，藏紅花3克，白芍10克，茜草10克，焦山楂15克，當門子0.3克。
水煎服。
戌刻服下，至子時大便瀉下三次，及曉見所下之物內有核五六枚，家人用物破開，內有黑紫敗血，由此諸症痊癒。

按：見證真切，用藥恰當，藥到病除，堪稱名家。
<b><span class="green">【案十五】</span></b>
邑南聶王村劉某婦，年二十餘，八月間患腹痛，痛時嘔吐不止，渴思飲冷，業己數月，服藥罔驗。

延餘往診，胃脈洪大有力，余脈和平，經曰：「火勝則痛，此因胃中積熱，火炎土燥之故。
用<b><span class="green">大承氣湯加減</span></b>：
生石膏15克，生地18克，黃連10克，枳殼10克，大黃15克，玄明粉10克，黃芩12克，玄參18克，甘草6克。

水煎服。
一劑輕，再劑痊癒。
按：胃脈洪大有力，痛時嘔吐不止，乃胃家實無疑。

服大承氣湯，使胃氣下行，塞者通，閉者暢，實熱去，積滯除，不治痛則痛自廖。
<h2>八、幼科門（凡三十案）</h2>
<b><span class="green">【幼科雜證總論】</span></b>
古云：「寧治十男子，不治一婦人，寧治十婦人，不治一嬰兒」。
甚言小兒之病不易治也。
因小兒脈不可憑，問不可問，一見生人，啼哭不止，聞之一道無可用矣。

惟望之一道可用，乘小兒不哭，看氣血之剛柔，神情之勝餒，稟賦之厚薄。
再察天時之寒溫，時證之有無。
問其父母，得病新久，何時輕重，寒熱多寡，乳食何如，再參以三關之經紋，詳推細看，與彼所言合否。

憑我閱歷，運用在心，大概小兒之病無大實者，不可妄攻。
因小兒初生，如二月萌芽，怕經風寒暴日，保護尚慮不及，何能任其克伐！嬌嫩臟腑，果鐵石乎。
常見今之醫家，一見小兒之病，不曰食積，便云驚嚇，竟為幼科通套，如此誤治，豈不終歸於敗。

余治小兒獨遵《幼幼集成》一書，可為幼科之慈航，濟世之寶筏。
餘臨證四十寒暑，見誤治者極多，不覺情動於中，為之辯論數案。
知我者必能亦宥我也。

馨山按：今之行醫者，皆曰大人病易治，小兒病難理。
以大人氣血病多實，小兒氣血恒恆虛，大人病能望聞問切，小兒惟三關虎口，所以古今相傳「能治十男子，不治一婦人，能治十婦人，不治一嬰兒」。
噫！此世之行醫者，通例語也，而抑知不然，天下千病萬狀，不外內倀·七情，外感六淫。

以內傷外感相較，則外感為客邪易治，內傷為主邪難醫。
小兒之性情無善惡，故知簡單，飲食以外，毫無他求，不過嬉戲液耍而已。
無七情之病，其所病者，皆風寒暑濕燥火之六淫也。

至若嬰兒赤子，生不滿歲，雖臟腑嬌嫩，而乳食不缺，寒溫得當，六淫亦不易侵。
偶爾侵之，則外來之邪，較大人之內傷為治易。
然而初生之嬰，赤遊、胎毒、鵝口、天花、痘疹者多。

果能初生時，用藥以去胎毒，則百病不生。
特後人不知用，以致小兒多疾，惜哉。
況望聞問切，知脈之浮沉遲數，病之寒熱虛實，治大小病固不可少，治小兒病更不可離，何則？

小兒臟腑與大人同，臟腑同而治病亦同。
病同而脈亦同，脈同而望聞問切不得分也。
而或者曰：小兒未過周歲者，可以不切脈。

籲！此不通之論也。
要知脈生於氣血，氣血生於臟腑，大人有臟腑，小兒獨無臟腑乎！既有臟腑，則切脈一層更為要端。
不過小兒之脈，則一指定三關。

再望其顏色，聞其聲音，問其父母，或強或弱，或虛或實，然後用藥，未有不愈者。
若過此以往，小兒之臟腑漸強，氣血漸旺，此時人事不接於世，浮沉七情毫無，焉有內傷！無內傷氣血何虛！即有外感，隨手奏效。
由此視之，小兒之病與大人之病，何虛何實？

治小兒之證與大人之病，孰難孰易？
當必有辨之者矣。
<b><span class="green">【醫案】</span></b>
<b><span class="green">【案一】</span></b>
邑庠生魏馨山先生，余厚友一也，少難子嗣，年四十餘，始舉一子，七八日內啼哭不止，乳食減少，約餘往視。
但聞兒聲壯厲，滿面紅光，身有微熱，此乃胎毒，決非風證。

當用清熱化毒之品，以解胎毒。
愈後，更免赤遊丹、鵝口等證。
此防患未然之良法也。

先生閱余之論，深信不疑。
遂用<b><span class="green">二花連翹湯</span></b>：
金銀花6克，川黃連1.5克，生地3克，連翹3克，丹皮1.5克，木通1.5克，大黃1.5克，生甘草3克

煎成兩酒杯，二次服下。
一時許，小兒瀉下黑黃臭糞，胎毒已去，由此一帖而愈。
按：凡小兒在周歲內有病者，多為胎毒，但胎毒有胎熱、胎寒之分。

本例患兒哭聲壯厲，面紅，身熱，顯為胎熱，故翟氏用清熱化毒之品，自擬二花解毒湯解之。
方中金銀花、連翹、木通清氣分熱毒；生地、丹皮、大黃清血分熱毒，甘草瀉火和中。
藥投病機，所以僅服一劑，瀉下黑臭糞，胎熱隨之而消。

<b><span class="green">【案二】</span></b>
邑西邵凹村邵姓之子，年未周歲。
適患腹疼，嘔吐乳食。

腹膨脹滿，四膚發涼，啼哭不止。
邀餘往視，面色淡白，口唇微青。
哭聲低微，問其大便色白，形證相參，確係胎寒脾虛之症。

餘用<b><span class="green">參朮湯加減</span></b>：
黨參6克，白朮4.5克，茯苓6克，白扁豆4.5克，炙甘草3克，薏苡仁4.5克，肉桂3克，炮薑2克，砂仁4克。
煎成一小茶杯，來日病減四五，原方又服一帖，不日痊癒。

按：上例為胎熱，本例為胎寒。
辨證要點為：肢涼唇青，面色淡白，其大便色白尤為胎寒之明證。
故翟氏選用四君湯健脾益氣，肉桂、炮薑、丁香溫中散寒，又增薏苡仁、扁豆加強健脾止瀉作用，服後果然如期。

<b><span class="green">【案三】</span></b>
鬍子厚舉一子，甫七日，啼哭口噤。
有老嫗曰：「是七天瘋證，非針不可」。

伊不通醫，任其亂治，針十餘處，又服牛黃丸、一攝金等藥，幾瀕於危。
老嫗術窮，絕跡不往。
又延餘往診，見小兒聲音洪亮，稟賦甚厚，知屬胎熱使然。

經曰：「脾開竅於口」。
兒口緊乃陽明經熱甚，宗筋脹急。
啼哭者，心火炎上，煩躁不寧。

以上諸症，總歸胎毒。
餘用<b><span class="green">黃連犀角湯</span></b>：
當歸3克，黃連2克，木通2克，金銀花3克，梔子2克，生地2克，犀角2克，連翹3克，甘草2克，大黃2克。

水煎，服二酒杯，瀉下紅黑糞二次，諸症如失。
按：小兒七日，啼哭口噤，多係胎中受熱，兼風邪流入心脾二經所致。
老嫗用針刺、丸藥並治，法無非議，疑為選穴不應，丸藥效緩，翟氏用黃連犀角湯清泄實熱，乃釜底抽薪之法，足見病急不可緩治。

<b><span class="green">【案四】</span></b>
本邑廣濟院內高姓，賣蔔為業。
舉一子，生半月面黃肌瘦，氣色虛餒，乳食減少，哭聲低微，延餘往視，餘云：「此兒種種虛象俱現，定是胎元不足之故，倘作風證治，悔之何及。」

遂用<b><span class="green">參苓白朮散加減：</span></b>
黨參5克，茯苓3克，油桂2克，附子1.5克，枸杞子3克。
煎成徐徐飲下，一日夜共服五六酒杯，越日病狀減輕，又投一帖，氣血充足，乳食大進。

古云「治小兒如啞科」。
只因脈不可憑，又無可問，愚父愚母，妄言病源，如同呆子說夢。
醫者無所適從，再無閱歷，捕風捉影，虛實顛倒，嬰兒之命，豈可問乎！

按：本例為脾虛證。
翟氏用鍵脾補腎，益氣養血法，實得治虛之要。
案中所用之藥，為桂附四君子湯合當歸補血湯加味，已失參苓白朮散意，故方名不妥。

<b><span class="green">【案五】</span></b>
和寨張奇峰女，周歲餘，咳嗽發悶，潮熱不乳，虛汗淫淫。
迎餘視療，但見小兒鼻竅壅塞，偎藏母懷，此屬外感傷風之症。

當用<b><span class="green">仲景桂枝湯</span></b>：
桂枝尖4克，白芍3克，甘草4克，大棗1個去核，生薑兩片。
煎成令兒飲兩酒杯，病減半，又服二酒杯，諸症皆愈。

按：發熱汗出，太陽、陽明二經均可見之。
此患兒兼有鼻塞，更有「偎藏母懷」，此為惡風狀，故按太陽中風證治之，服桂枝湯一劑而盛。
<b><span class="green">【案六】</span></b>
北郭外李莊李芳春女，一歲有餘，患剛痙，即俗云「急驚風」是也。
迎餘往療，但見小兒二目天吊，口噤吐沫，兩手握拳，堅固不可開，面紅氣喘，身熱如火，小便色赤，實熱實象，一時齊發。
看服過藥方，大概羌活、麻黃、防風之類。

正如火上加油，爐中添炭。
籲！誤矣。
餘用<b><span class="green">犀角地黃湯加減</span></b>：

當歸10克，生地10克，羚羊角1克，龍膽草4克，胡黃連4克，丹皮5克，木通3克，大黃6克，鉤藤5克，生白芍5克，生甘草5克。
水煎徐服下，一時許，瀉二次，諸症漸止。
又服養陰退熱之藥二帖痊癒。

李某問曰：「此女病經三醫，皆曰急驚風證，而針藥罔效，閣下不用針，而用涼藥見效何也？」
餘曰：「經云諸風掉眩，皆屬於肝，而動象屬於陽，此明係肝熱火炎之證。
彼用除風之燥藥，火借風勢，風助火威，此女不死者幸也。

余用涼瀉藥，如金風送暑，炎熱自消，不逐風而風自熄。
沾沾除風，豈不誤治。」
李某聞言唯唯。

按：痙病有剛柔之分，剛痙主涼瀉，柔痙主溫補。
本例明為剛痙，為熱證、實證、陽證，他醫誤作風治，用麻、防、羌類藥，實為火上加油，爐中添炭。
翟氏依證尊經，遂用犀角地黃湯加味治療，二帖痊癒，並指出治剛痙「用涼瀉藥，如金風送暑，炎熱自消」，甚有見地。

<b><span class="green">【案七】</span></b>
南黃義崗黃文祥之子，年方歲佘，患腫病三月，面黃身腫，飲食僅可養命。
消食消腫之藥，服二十餘帖皆無效。

迎余診療，小兒脈如懸絲，聲音低餒。
此乃先天薄弱，非本實症，又服克伐藥太多，所以重上加重。
若再不改用溫補，速收散失之元氣，決無生機，余用十全大補湯加減治之。

服兩帖稍效，又服二帖腫漸消，飲食加增，共服十餘帖，月餘氣血紅和，肌肉復生，由是方獲痊癒。
古云「病傷可療，藥傷難醫」，信矣。
<b><span class="green">十全大補揚</span></b>
黨參6克，炙甘草5克，白朮5克，茯苓10克，大熟地6克，當歸5克，白芍4克，炙黃耆6克，油桂4克，芡實6克，白扁豆6克，西砂仁10克，附子1.5克，薏苡仁6克，遼五味子3克，水煎服。
按：面黃身腫，若無實證可及者，可按虛證論治。
不可一見腫證，陡用消散藥。

本例診為虛證，其據有二，脈細、聲低、面黃一也，服消藥不效二也，故改用溫補劑取效。
案中以服消腫藥不效為鏡，足見問診之重要。
<b><span class="green">【案八】</span></b>
南關張善初女，年兩歲餘。
患慢脾風證，即《幼幼集成》所謂柔痙也。
諸醫皆作風治，以致瘈瘲搐搦，二目天吊，虛汗類雨，面白氣喘，四肢厥逆，腹內腸鳴，大便泄瀉，晝夜二、三十次。

迎余診視，餘見凶證俱現，恐難挽回，辭不治。
女子父母苦求敦懇，餘曰：「此病九死一生，倘治之不愈如何？」
伊曰：「不愈者命也，安敢歸咎。」

投以桂附回陽湯，戌時服下，至明日來告曰：「此女病證雖未痊癒，已愈二三。」
原方又服數帖，漸收全功。
噫！凡小兒剛柔二痙而作風治者，讀《幼幼集成》書，可以憬然悟矣。

<b><span class="green">桂附回陽湯加減</span></b>
熟地10克，黨參10克，白朮6克，丹皮5克，油桂4克，炙甘草6克，附子5克，龍骨10克，山萸肉6克，炮薑5克，肉豆蔻6克，巴戟天6克，山藥6克，破故紙5克，水煎服。
按：《幼幼集成》云：「痙有剛柔，剛痙無汗，柔痙有汗。

小兒剛痙少，柔痙多。
而且肌膚薄，腠理疏，不勝發表，惟宜解肌治痙。」
本案原為柔痙而作風治，風藥傷津損陽，以致變證蜂起。

患者四肢厥逆，晝夜腹瀉二、三十次，顯係脾腎陽虛，所以翟氏從健脾溫腎入手，數帖竟收全功。
誠為不治風而風自止的範例。
<b><span class="green">【案九】</span></b>
邑北李莊李玉林女，三歲餘。
於二月間隨母探親，偶受大寒，由此得病。
寒熱往來，腹疼咳嗽，吐痰日多，至五月肉脫骨立，臥床不起，飲食大減，服某醫藥無效，迎餘往診。

六脈沉緊，重取微滑，此乃大寒積於腸胃，非溫中散寒元氣何從而復。
余用<b><span class="green">桂附湯</span></b>：
附子6克，油桂5克，白朮10克，炙甘草6克，炮薑10克，荊芥子7克，丁香2克，破故紙7克，半夏6克，砂仁5克，黨參6克，巴戟天10克，礞石6克。

煎成早晨服下，至晚腹疼咳嗽略減，又服二帖，寒熱已去，飲食漸進，共服七帖，漸收全功。
又調養月餘，方能步行。
按：「大寒積於腸胃，非溫中散寒則元氣何從而復」，即《內經》「寒者熱之」之法。

元氣之本在腎，其源在脾，故舍溫補脾腎則元氣難復。
翟氏從脈沉緊著眼，診為大寒證，這與《金匱要略》寒疝病的「脈沉緊」同義。
<b><span class="green">【案十】</span></b>
馬南莊王姓，家甚貧，其子近三歲，終日衣不當寒，食不充饑。
初病時發寒熱，四肢懶惰，漸至腹大疼痛。
迎餘診治，六脈沉而有力，浮取不見，外虛而內實，即大實有羸狀也。

余用<b><span class="green">補中消積湯</span></b>：
黨參10克，白朮10克，穿山甲6克，鱉甲10克，川大黃10克，枳實6克，厚朴6克，焦山楂10克，炮薑10克，芒硝3克，巴豆霜0.1克，京三棱5克。
水煎服。

午時用下，至晚亦無動靜，又將二煎服下，至天明腹中痛甚，欲大便，自覺有物到肛門，苦不得下，兒母用物挖之，始出粗二指、長三寸之糞便，破開細看，不知何時所食之糠饃也，由此諸病癒。
按：此例為虛實夾雜證，攻之恐正氣不支，補之虛實積愈增，故擬補中消積湯攻補兼施，足見翟氏立法精當，遣藥適宜。
<b><span class="green">【案十一】</span></b>
高陽周鳳書之子，三歲餘，與他兒戲耍，木棍誤觸頭面，破皮出血甚多。
六七日後，漸覺口噤，言語賽澀。
又二日，兩手握固而難伸，角弓反張，飲食難進。

邀餘往治，六脈浮緊，此為破傷風也。
餘曰：「此證最為兇險，十中不過愈其四五。」
周曰：「此證雖凶，情屬父子，人事不忍不盡。

乞先生念餘年四十餘，惟有此子，萬一痊癒，沒齒難忘。」
憐其懇切，遂制一方，名曰<b><span class="green">逐風丹</span></b>。
全蠍一條，麝香0.3克，艾葉3克，蓖麻子2個，天麻5克，羌活6克，防風6克，荊芥5克，當歸5克。

共為細末，香油調抹患處，每日十餘次，內服活血除風湯。
外抹內服。
二日口漸開能言，諸症皆輕，五日共服四帖，竟獲十全。

<b><span class="green">活血除風湯</span></b>
當歸10克，黃耆10克，羌活6克，川芎6克，防風10克，生白芍10克，荊芥10克，全蠍2條，白芷6克，天麻5克，秦艽6克，生地10克，甘草6克，水煎服。
按：《幼幼集成》云：「小兒或因跌撲或刀斧破傷，風邪暗襲，傷處發腫，謂之破傷風，速宜治之，不然，則發痙矣。

內服疏風血散，外以紫金錠塗之。」
翟氏深得其要，外擬丹敷，內以湯療，內外分消，力專功宏。
由於方證合拍，所以不幾日竟獲痊癒。

縱觀方藥，乃循「治風先治血，血活風自滅」而設。
<b><span class="green">【案十二】</span></b>
北關江姓一小兒，甫六月，胎毒未去，偶然大啼不止，乳食減少。

迎余往視，見小兒手背紅點如豆，餘命寬衣細看，左腿膝上紅如雲片，此是赤遊丹毒。
古云「此證起於四肢，入於腹者死」。
急用二花解毒湯，以免後患。

一劑即效，二劑痊癒。
<b><span class="green">二花解毒湯</span></b>
金銀花5克，荊芥4克，防風5克，生地5克，當歸5克，紫草3克，連翹6克，木通2克，玄參5克，知母4克，乳香2克，甘草3克，水煎服。

按：明？
萬密齋曰：「小兒赤游丹毒，雖有十種，皆由心火內盛，熱與血搏，其熱如火，痛不可言，赤如丹砂，故名丹毒。
自腹出四肢者，易治，自四肢入腹者難治。」

翟氏自擬二花解毒湯清熱涼血解毒，佐以除風活血，該方是從萬氏防風升麻湯化裁而來。
若作風治，誤用辛溫，轉生他變，必致難挽。
<b><span class="green">【案十三】</span></b>
西關劉明言女，歲餘，患赤遊丹毒三日，始請餘調治。
但見小兒滿面紅光，腹背盡成赤色，聲音已啞，二目直視，肝肺己絕。
未治即歿。

按：聲啞為肺絕，直視為肝絕。
前人有「先發丹而後驚者，此毒氣由外入內者，多死不治。」
此案可為佐證。

<b><span class="green">【案十四】</span></b>
北羅莊魏信三，小兒半歲余，大病後忽起鵝口白，身熱不退，諸醫不曰濕熱，便曰邪火，屢進寒涼，無稍效，日近危篤，請餘起屙。
但見小兒面青氣喘，四肢厥涼，誤作真熱治之，殆矣。

華元化曰：「虛其虛實其實而死者，醫殺之也」。
余用桂附地黃湯，水煎冷服，遵《內經》用熱遠熱之法，一帖遂效，二帖全廖。
<b><span class="green">桂附地黃湯：</span></b>
熟地6克，山藥5克，山萸肉5克，油桂2克，附子2克，茯苓5克，川牛膝3克，丹皮5克，巴戟天5克，杞果5克，五倍子2克，炙甘草2克，水煎服。
按：鵝口白即鵝口瘡，多由心脾蘊熱所致。
但此證屢進寒涼，重傷陽氣，遂見面青氣喘，四肢厥冷，疑寒藥傷陽之誤。

翟氏用桂附地黃湯加補腎收斂劑，熱藥冷服，二劉全廖。
從此看出，若無正確的辨證，就無有效的治療。
<b><span class="green">【案十五】</span></b>
王性初，邑北王莊人。
其子三歲時，患泄瀉症，每日夜五、六次，自二月至八月不愈，寒熱藥服過數十帖，均不效。
迎餘往診。

脾脈滑數，它脈和平，此證因脾有濕痰積熱作泄。
古云：「五泄皆屬於濕」，又云：「火瀉者腸鳴」。
問兒之父母，果然。

遂用化痰清熱湯，連服二帖，病去六七，又服二帖痊癒。
<b><span class="green">化痰清熱湯</span></b>
半夏10克，膽南星6克，橘紅6克，荊芥子6克，黃連5克，陳皮6克，黃芩5克，甘草6克，水煎服。

按：《醫宗必讀》提出治瀉有九法，即淡滲、升提、清涼、疏利、甘緩、燥脾、酸收、溫腎、固澀。
本例是清涼與燥脾兩法的合用。
惟診為濕痰積熱作泄，僅憑脾脈滑數理由似欠不足，以藥測證，當有瀉而腸鳴，大便不爽，糞黃而臭，舌苔黃膩等。

<b><span class="green">【案十六】</span></b>
朱本良女，於十一歲時，患瘧疾半載方愈。
腹內左脇有塊，其大如碗，按之則疼，飲食日減，面目黃腫，每日午後冷熱，肚大青筋，消積破塊之藥服二、三十劑，如石投水，一毫無效，臥床不起。

邀餘診療，六脈虛細欲絕，元氣虧損已極，徜不急補養，女命休矣。
余<b><span class="green">自製一方</span></b>：
常山30克，白朮60克，炙甘草15克，紅棗300克與藥同煎，去藥食棗，每日早晚各服15枚。

食完一料，腫漸消，元氣漸充，塊自消。
朱曰：不用消腫藥而腫自除，其理安在？
請指示以釋餘惑。

餘曰：「此證原因得於瘧疾之後，故用常山仍是攻瘧疾之專藥，白朮、炙甘草二味甘溫和平，大健脾土，脾土漸旺，氣血充足，腫塊自消」。
東垣先生云：「溫中即是發表，補正即是消積」，味此二句，真千古而定論也。
按：翟氏重視小兒的體質特點，對於痼疾，主張辨證施治，扶正祛邪。

如本例腹內痞塊，實中有虛，他醫用攻劑罔效，翟氏立足於補，補中寓消，尤妙在藥、棗同煮，食棗棄湯。
這種扶正消積、藥變為食的靈便用法，對於小兒尤為重要。
<b><span class="green">【案十七】</span></b>
邑西蓮坡村，工廣文子，年七歲，六月間隨母弔喪，歸家即病。
上吐下瀉，指甲微青，精神昏憒，如中鬼祟狀。
某醫以為霍亂，針十餘處，又服霍香正氣散，病如故。

迎餘診治，六脈離亂，毫無統緒。
王肯堂先生云：「脈無統緒離亂者，乃客忤病也」。
餘想客忤屬穢惡之氣，人中此氣，閉塞心竅，神明昏亂。

奈小兒正在吐瀉，藥不能進，欲辭不治。
兒母含淚苦求，餘不得已，忽憶古云「香能辟穢氣」。
遂用：

麝香0.3克，廣木香6克，蒼朮6克，白芷10克，山柰奈10克，牙皂3克，辰砂6克，明雄10克，丁香3克，鬱金10克。
共十味，研為細末。
用一火盞，置小兒面前，藥面頻頻撒之，煙衝兒面，一時許，忽得四五噴嚏，吐出稠痰盅餘，遂能言，不數日痊癒。

按：以六脈離亂毫無統緒，悟到客忤穢惡證；從患兒正在吐瀉，悟出用藥末熏面法，堪為診治之妙。
<b><span class="green">【案十八】</span></b>
縣西趙崗村，趙瑞祥子，半歲餘。

出溫疹後周身生瘡，皆已饋爛，如蛇退皮，處處皆臭穢難聞，惟頭部獨重，日夜啼哭，乳食已減，中西兩醫，屢治不效，就診於餘。
見小兒面目浮腫，氣色暗淡，哭聲低微。
餘曰：「此因陽氣虧損，不能攝血，血不歸經之故。」

遂用參附回陽湯，每日一帖，五、六日後膿水稀少，啼哭已止。
共服藥十二帖，諸症遂愈。
今之習外科而不明內科者，均不免顧此失彼之誚也。

<b><span class="green">參附回陽湯</span></b>
黨參6克，白朮5克，茯苓6克，炙甘草5克，炙黃耆16克，白芍5克，熟地6克，附子4克，當歸身6克，油桂2克，炮乾薑4克，破故紙4克，水煎服。
按：參附回陽湯係十全大補湯加味，有補氣養血、溫經化濕作用。

乃是翟氏常用的扶正祛邪方劑之一。
<b><span class="green">【案十九】</span></b>
本城大士閣街路西，馮先生女，年六歲。

三月患泄瀉證，百治不愈，九月瘦至肉脫骨存，命如懸絲，二目上視，口緊不開，兩手握固，濕汗淫淫，抽搐頻作，他醫誤作風治，幾瀕於危，始請餘調治。
餘見此證，診其脈，斷為柔痙。
馮某乃辨為風，餘引證前醫為之辨論，以釋其惑。

仲聖曰：「太陽病，發熱汗出，而不惡寒者，名曰柔痙。」
王肯堂先生云：「小兒大病後，抽搐口噤身有汗者，人曰慢驚，即柔痙也。」
宋太醫賈才云：「小兒柔痙而作風治，未有不斃者。」

李東垣先生云：「小兒柔痙，多見於吐瀉、天花、痘疹、大病後，庸醫誤作風治，實殺之耳。」
伊曰：「先生既云非風，因何有抽搐口噤現象？」
餘云：「胃屬陽明而榮於口，主宗筋，至於口噤、四肢抽搐，皆陽明血虛不能榮宗筋故也，二目上吊者，足太陽膀胱脈起於目內眥，行頭後而走脊，上視者證明是膀胱氣血雙虧也。」

伊聞餘言，請賜妙方。
遂用參附回陽湯加味，水煎成，令徐徐服之。
投一帖少效，二帖諸症均減半。

原方共服五帖，方獲十全。
<b><span class="green">參附回陽湯：</span></b>
西洋參5克，杞果6克，遼五味子3克，川牛膝5克，油桂4克，附子5克，巴戟天6克，砂仁5粒，茯神5克，炙甘草6克，熟地10克，炒棗仁6克，當歸身6克，山藥6克，茯苓10克，杭白芍6克，白朮6克，山萸肉5克，大胡桃1個（連老皮打如泥），丹皮6克，川芎5克，水煎服。

按：此方溫腎健脾，補肝養心，名曰回陽，實則溫陽益氣、養血填精俱備，非至虛不得用之。
<b><span class="green">【案二十】</span></b>
南郭外臘梅莊，卞鳳魁次子，乳名二成。

二歲時患痞塊症，肚大青筋外露，每日午後發熱，消積破塊之藥，服過無數。
飲食漸少，形容日見憔悴，無奈就診於餘。
六脈緊細，乃虛中挾實之證，攻之元氣不支，補之塊從何消。

左右掣肘，忽憶李東垣先生枳朮丸，誠古今消積之妙方。
遂用枳朮丸加穿山甲15克，三味藥共為細末，摻入飯內。
日服10-12克，初服60克，發熱稍減，飲食漸增。

又服120克，腹塊消去四、五，似有若無。
後又服120克，大便膿血四、五次，由此塊無體胖，氣色紅融，已復原狀。
兒父十分感激。

按：小兒痞塊，虛中挾實者多，攻之元氣不支，補之塊從何消。
翟氏推李東垣積術丸健脾消滯，另加穿山甲破積化痞，製成丸劑，以圖緩治，使積消正復。
這種治法值得我們效法。

<b><span class="green">【案二十一】</span></b>
南郭外八卦亭村，王姓，年五十二得一子，三月餘，患赤遊丹毒。
迎余往視，見小兒腹背紫，聲音己啞，絕證俱現，辭不治。

後聞請老嫗於患處針百餘針，外擦以金黃散，香油調抹，竟日而亡。
此證本在不治之例，又用此法逼毒內歸，實是小兒催命符也。
噫！病豈可妄治哉。

<b><span class="green">【案二十二】</span></b>
余毗鄰張姓，與餘素有小隙，伊女五歲，四月染瘧疾，至十月百治無效。
骨瘦如柴，面目浮腫，腹內左脇下有塊，大似碗許，按之微疼，伊無奈，托人求餘診治。

診得脾肺脈有力，肝脈虛數。
古云，瘧本屬肝。
膽者肝之府，乃半表半裡，所以寒熱住來也。

肝脈虛數者，可知肝病。
脾為肺母，肺為腎母，脾母受傷，腎肺二經有連帶關係，欲補腎子，先補脾母。
余制一方，名<b><span class="green">子母兩援湯</span></b>。

白朮60克，熟地60克，常山30克，紅棗一斤，與藥同煮。
去藥食棗，每日早晚各食15枚。
四天而瘧疾痊，食完一斤，塊消一半，原方又食一斤，諸症均愈，身體復元。

張某置禮謝曰：「因當年冒犯，不敢請治，小女枉受數月之苦。」
餘曰：「此些小事不足掛齒，餘豈能念舊隙者哉。」
按：子母兩援湯亦屬攻補兼施方。

<b><span class="green">【案二十三】</span></b>
邑東南李樓村，李信義之子，年九歲。
臘月出痘，迎余時見苗十二日。

但見小兒周身之痘，色盡灰白，根盤紅暈，走散不收，其癢搔抓不停，痘內均含清水，毫無膿漿，皆是痘證大忌，辭不治。
兒父泣啼懇求，余索服藥方，大概是涼血解毒、消風止癢之劑。
始知藥誤治為害也。

餘曰：「此證只因誤治變逆，本在不治，恐未能挽回。
倘若治之不愈，不歸咎我乎？」
兒父曰：「即治不愈，焉敢歸咎。」

餘遂遵《痘疹集要》溫中托毒湯大為加減，煎成一帖，早晨服下，午時又服一帖，至晚痘雖無起色，惟癢不止。
又服一帖，來日早晨再看，癢已止，痘內清漿略變稠膿。
餘心暗喜，仍用此湯。

日夜大劑連進，與以雞鴨魚肉與藥並吃，四天服藥六帖，大便一次，通體之痘盡成黃膿，顏色蒼老，飲食大進，醒睡兩安。
又連進三帖，逐漸靨結癡，停藥三日，痂落而成功，共服十餘劑，竟轉危為安。
後兒父問曰：「閣下純用大熱大補之劑，而收全功者何也？

請示知以釋餘惑。」
餘曰：「痘發癢者，乃火衰之故，紅暈散漫不收者，乃元氣大虛、不能統攝營血歸根之理；痘內清漿者，氣虛不能化毒為膿也。
如田地種豆，天熱地濕，豆苗三天可出。

若陰晦天寒，六日亦不能出芽。
又如氣球，氣足則起，氣虛者陷也。
痘屬先天陰毒，非借陽氣而功不成。」

伊聞餘言，嘆服而退。
<b><span class="green">溫中托毒湯加減</span></b>
黨參15克，白朮15克，炙甘草10克，熟地18克，山藥12克，油桂10克，炙黃耆24克，川芎10克，茯苓10克，紅棗5枚，當歸身10克，黃豆10克，水煎服。

按：說理明白，論證清楚，若不熟於方書、不富於經驗者，何克臻此。
<b><span class="green">【案二十四】</span></b>
雎縣西嶺寺村，馬姓夫婦，家貧甚，夫以筆耕，妻以針耨，生一子，方四歲，得痿證，臥床年餘，調治乏資，終日憂慮，適逢臨證彼處，趁時請療。

診得小兒肝肺脈均滑數，此屬濕熱為病，非清熱除濕不廖。
遂開一方，名曰起廢湯，二帖見效，八帖痊癒。
兒父曰：「此兒余以為終身作廢人，蒙先生一醫而愈，大德大恩，恨今生難報於萬一也。」

<b><span class="green">起廢湯</span></b>
玄參12克，茯苓12克，郁李仁10克，黃柏6克，黃連3克，黃芩6克，葛根6克，蒼朮6克，生地12克，防風10克，木通5克，甘草6克，水煎服。
按：《素問？

痿論篇》有筋痿、脈痿、肉痿、皮痿、骨痿之稱。
並指出：「陽明者，五臟六府之海，主潤宗筋，宗筋主束骨而利機關也。」
患兒肝肺脈均滑數，知是濕熱傷津所致。

因此，翟氏從清熱利濕、柔筋養陰著手，自擬起廢湯治療。
方用三黃、木通清熱，蒼朮、防風、茯苓祛濕，玄參、生地養陰，葛根柔筋，郁李仁潤筋。
濕熱除，筋脈柔，則痿證自痊。

<b><span class="green">【案二十五】</span></b>
友人李茂如令郎，八歲出痘，余診時已見苗，但見小兒壯熱發渴，苗色暗淡，明係元陽不足，倘不早補，痘必中變。
余用<b><span class="green">溫中托毒湯</span></b>：

炙黃耆15克，白朮15克，炮薑12克，半夏7克，油桂10克，黨參12克，龍眼6克，紅棗3個，蒸酒一盅同煎。
伊父見方遲疑不決，餘知其畏藥熱之故，明告其理曰：「本先天陰毒，痘色暗淡陽虛也。
非借熱藥以扶陽，則痘色灰暗不能灌漿成膿結痂，終歸於敗，餘閱歷此痘多矣。

若有錯誤，甘願受咎。」
伊始深信，共服藥五帖，以收全功。
今已二十餘歲矣。

按：痘色暗淡不紅為陽虛，此為立法要據，故用溫中扶陽劑托毒外出而收功。
<b><span class="green">【案二十六】</span></b>
西門內蘇姓一女，兩歲，偶出痘。

迎余往治，見小兒頭面周身之痘盡成灰色，均已塌陷，且大便泄瀉無度，咬牙寒戰，敗證齊出，即神醫亦無措手矣。
<b><span class="green">【案二十七】</span></b>
河北滑縣劉風春，家貧窮，親丁六口，赴湖南投親不遇，乞討返里，路過我杞，投宿東關泰山廟內。

伊有女，年十八。
於十一月出痘，迎余診治，餘見周身業已見苗，顏色暗淡，根暈散滿不收，骨節疼痛非常，大渴飲水，大便日夜三、四次，種種逆症齊現。
餘曰：「係氣血雙虧，若不急補，毒氣賴何托送。

將來必變咬牙、寒戰、泄瀉、塌陷而死。」
伊母問：「幾帖可愈。」
餘曰：「十帖」。

伊母聞言泣下曰：「每日非乞討無以為生，衣服盡典當，惟餘新褂一件，送先生以作藥資。」
餘見比情，不覺鼻酸，慨然曰：「請將衣服自留，此證無論服藥多少，余不索分文。」
又見患者躺臥磚地上，此年又冰天雪地，縱有醫藥，豈能得生。

遂送軟草一捆，令女睡臥。
又與大錢八百，令其買面扶養。
遂用舒馳遠先生溫中托毒湯加減，日夜兩帖，二日後諸逆症漸退。

又服四帖，均有飽滿黃膿，顆粒鮮明，少有發癢，此因火衰之故。
又投二站，漸靨而有結痂者，停藥五天，痂落而收功。
後天晴，全家起身，女之父母偕女至餘處叩謝而別。

<b><span class="green">溫中托毒湯加減</span></b>
黨參15克，茯神12克，白朮12克，熟地15克，炙黃耆18克，附子12克，肉桂10克，破故紙10克，當歸身12克，炙甘草10克，炮薑10克，陳皮10克，砂仁6克，遼五味子10克，山茱萸10克，川芎10克，山藥10克，黃豆6克，紅棗3枚（為引）
<b><span class="green">【案二十八】</span></b>
韓君范五，余同道友也。
二十餘歲時，十月出痘，餘至見通體之痘，平塌不起，神情昏憒，飲食少進，趁早調治，大補壯陽以固根本，托送痘毒以免將來費手。
遂用舒馳遠先生溫中托毒湯加減，先服二帖，痘內均已生膿，又服六帖，痘有六分飽滿，忽於夜間大熱癲狂，赤身下床，似乎陽證發狂。

天初明餘再診，見痘色微有灰意，亦不如昨日飽滿，餘知痘出極稠，耗傷血氣太重，譬如五穀秀實，天旱無雨，穀糧豈能豐收。
原方復加重，日夜連進，總不失手。
又三帖，痘皆豐滿，形色俱足。

餘喜曰：「得之矣。」
住藥，避風寒，調理飲食，不數日而收功。
<b><span class="green">溫中托毒湯加減</span></b>
熟地60克，黨參60克，炙黃耆60克，五味子50克，肉桂15克，山藥24克，當歸身12克，川芎6克，砂仁10克，山萸肉10克，陳皮6克，炮薑10克，炙甘草10克，黃豆6克，紅棗5枚（為引）水煎服。
按：痘為先天之毒，內伏命門，感不正之時氣而發，最損真元之氣。
且灌漿結痂全賴元陽氣壯。

觀翟氏案中，有因誤服寒藥而致痘色盡灰無漿者；有因先天元陽不足以致平塌不起者；有因延醫而致毒氣內陷者。
翟氏抓住痘色暗淡，根暈散漫，依扶陽托毒外出論治，收效頗奇。
<b><span class="green">【案二十九】</span></b>
范五初愈未十日，伊令正被染出痘，迎余至時，患者臥床如醉如夢，身有微熱，痘均塌陷，色似香灰，飲食發嗆，寒戰咬牙，大便滑泄。
問其天數，已五、六日。
此痘與範五均屬氣血雙虧。

一服藥得生，一誤期至死。
噫！可悲夫。
<b><span class="green">【案三十】</span></b>
空桑高氏者業農，伊子三十二歲出痘。
余至時痘出五日，診得六脈洪盛有力，沉取亦然。
問其二便，大便秘澀，小便點滴極臊，其熱非常，口氣又臭，渴欲冷飲。

痘色紫紅，板滯不起，形證相參，確係實證無疑。
餘用二花解毒湯加大黃，煎成一帖，辰時服下，至申時病勢如故。
二煎又服一碗，天未曉大解一次，由此熱證均去三四，痘轉紅和，已有白膿，此藥不敢再服，恐傷元氣。

經曰：「大毒治病，衰其半而止。」
改用平淡之劑，又服三帖，結痂而愈。
如此實證，治數百人，僅遇二、三。

余用涼藥乃一時權變。
敬告同道君子，勿謂涼藥解毒，即可治痘之逆證，以誤生民，當慎之。
<b><span class="green">二花解毒湯</span></b>
金銀花12克，連翹10克，生地10克，紫草10克，玄參12克，知母10克，木通6克，白芍10克，紫花地丁10克，丹皮5克，紅花6克，梔子6克，荊芥6克，黃芩6克，秋桔梗6克，大黃10克，（酒炒）水煎服。
<b><span class="green">平淡之劑</span></b>
黨參10克，當歸10克，茯苓10克，白朮6克，川芎6克，白芍10克，陳皮6克，炙甘草6克，柴胡12克，紫蘇10克，桔梗6克，水煎服。

按：痘疹屬實者甚少。
此案六脈洪盛有力，便秘溲赤，渴欲冷飲，痘色紫紅，脈證相參，確係實證無疑。
遂用自擬二花解毒湯清熱涼血，猶重解毒，不注重攻實，深得治痘之要。

待熱毒衰其大半，改用平淡之劑，始終以顧護元氣為本，這正是翟氏的膽大心細處。
<h2>九、婦科門（凡三十二案）</h2>
<b><span class="green">【婦科雜證總論】</span></b>
醫者活人之事，若粗而不精，亦殺人之機也。
婦人之情，隱微難見，有病則一委諸醫，醫不能得其隱微，望聞問三者對於婦女諸多不便，惟憑切脈，可盡憑乎。
惟是妄意揣度，聊復從事焉，嗟呼！此何等事，僅以意度之，而曰想當然乎。

余應世以來，惟仗臨時制宜，當從證從證，當從脈從脈，不拘紙上陳言。
大概婦女之病，每由內傷，因思慮不遂、鬱怒傷肝者居多，外感者不過臨經感受風寒暑濕，初不為意，久成宿疾，變生諸症，筆難盡述。
古云。

「寧治十男子，不治一婦人」。
甚言婦女病不易治也。
能於婦女專書深心研究，雖不能生死肉骨，亦可告無罪於上帝。

若目不睹歧黃先賢諸書，只圖蠅頭微利，一旦誤治，或孝子慈親，或人之賢妻愛女，復水難收，退而自思，寧無愧乎。
余治婦女諸症，獨重《濟陰綱目》一書。
此書對婦女之病，大者無所不包，小者無所不有，詳切簡當，登婦女於壽域，拯坤道於春台，無能出其右者也。

<b><span class="green">【醫案】</span></b>
<b><span class="green">【案一】</span></b>
余友索文萃令正，因鬱怒傷肝，天癸四月不行。

一日忽大下死血成塊者十餘枚，立刻昏倒於地，四肢厥冷，目閉口開，急迎餘往治。
診得六脈極細欲脫。
張潔古云：「血脫者補氣」。

急用：
炙黃耆30克，當歸10克，白朮15克，茯苓12克，油桂10克，烏梅5個，炮薑12克，川芎10克，白芍12克，熟地18克，山萸肉10克
水煎服。

一帖神清，二帖血止，四帖痊癒。
按：古云：「有形之血難以速生，無形之氣所當急固」。
血無氣不行，氣無血不歸。

血脫者補氣，氣旺血自歸經。
只有深明陰陽互根之理，才能療此危疾。
<b><span class="green">【案二】</span></b>
彭莊宗得玉妻，年只十餘。
二月經行，於坑邊洗衣，此時天氣尚寒，及歸寒熱似瘧，天癸停止，亦無痛苦。
又二月餘，經水暴來，一時許，昏暈數次。

某醫用十灰散加收澀之藥，兩劑而止。
經血雖住，少腹苦疼，飲食不進，身發寒熱，夜間譫語。
迎餘治療，診得六脈沉澀，少腹拒按，此瘀血不盡，補益之害。

張景岳先生云：「實其實而死者」即此類也。
余用攻血湯服一帖，瘀血下兩碗許，諸症少輕，腹疼如故。
原方又投一帖，又下死血，如桃李者四、五枚。

共服二帖，諸症皆痊。
<b><span class="green">攻血湯</span></b>
當歸尾15克，川芎10克，生地12克，赤芍10克，川牛膝10克，桃仁12克，紅花6克，三棱6克，莪朮6克，丹皮10克，五靈脂10克，生蒲黃10克，梔子6克，香附6克，甘草6克，水煎服。

按：出血昏暈，不知補氣攝血，只知炭類收澀，必生它變。
此案少腹拒按，六脈沉澀，即炭類止血後的瘀血證。
翟氏憑脈識證，憑證處方，改用養血活血劑，二劑血和。

<b><span class="green">【案三】</span></b>
東關揚姓婦，年二十餘。
三月臨產，接兒後，血下如湧泉，急迎餘往，見產婦滿面油汗，四肢如冰，口張手撒，氣機欲絕。

問及二便，幸無泄瀉。
憶《濟陰綱目》曰：「臨產下血不止者，為產後崩是也」。
莫妙獨參湯，慢言伊是貧人，即使富者不惜錢財，也一時難得。

餘遂用炙黃耆240克煎湯，令其頻飲，約一碗許，病者即能呻吟。
又一時許，言語略能出聲。
後用十全大補湯，服二十餘帖，始得子母兩安。

臨時制宜，豈不難哉。
<b><span class="green">十全大補湯加法</span></b>
黨參15克，白朮12克，茯苓10克，炙甘草6克，當歸10克，川芎10克，白芍10克，熟地12克，炙黃耆10克，油桂6克，炒棗仁10克，川斷10克，砂仁6克，茯神10克，附子6克，水煎服。

按：重用炙黃耆煎湯代獨參湯，臨時制宜，此解急救危之方。
<b><span class="green">【案四】</span></b>
東關王明升妻，因經水適來，夫婦鬧氣，大怒之後，天癸遂停，由此腹疼，亦不甚重。

至五月急下敗血臭物，如梅杏者二十餘塊，立時昏暈欲絕，急迎餘療。
診得六脈如絲，餘知氣隨血奔。
時珍曰：「血脫補氣」。

遂用<b><span class="green">黃耆補血湯</span></b>：
炙黃耆180克，當歸30克。
日連二劑，病去四五，後改十全大補，服八帖方收全功。

按：黃耆誠補氣要藥，《神農本草經》列為上品。
凡血脫須補氣者，必重用方能起效。
<b><span class="green">【案五】</span></b>
邑庠生步苑仙令堂，年七十餘。
稟純陽之脈，臟腑多熱，可知屢患病熱，後因鬱怒傷肝，經曰「肝藏血」，肝屬木，木喜條達而惡抑鬱，鬱則肝葉開張。
血不能藏，赤帶成矣。

此證自三月起九月方劇，止血之藥服數十劑，殊無效。
迎餘診治，診得六脈洪大且數，肝脈弦急，餘用完帶湯加減治之。
二帖少效，六帖痊癒。

<b><span class="green">加減完帶湯</span></b>
當歸30克，生地30克，白芍60克，川芎10克，柴胡60克，香附15克，梔子6克，酒龍膽草10克，丹皮10克，甘草6克，水煎服。
按：清肝熱，補肝血，調肝氣，則肝氣條達帶自愈。

方簡理明，取效亦速。
<b><span class="green">【案六】</span></b>
北門內陳姓老媼，年六十餘。

患白帶，所下之物如稀膿，少腹疼如錐刺，飲食日減，每天午後潮熱燥渴，日輕夜重，臥床半載餘。
利濕清熱之藥，服過無數，均罔效，奄奄待斃。
伊子請餘往診，六脈極虛無力，幸脈神不脫，或者生機在斯。

看服過之藥，均係逆治，不知從治之理。
遂用
生白朮45克，茯苓15克，芡實24克，薏苡仁21克，油桂10克，附子15克，炮薑12克

煎成冷服。
一帖有效，二帖腹疼去有四五。
原方去附子又服八帖，諸症如失。

又調養兩月餘，元氣復舊矣。
按：只知逆治，不知從治，則大證痼疾難除。
本案從六脈極虛無力及服過藥味分析，知潮熱燥渴為虛陽外越，脾濕不化。

故放膽用朮、苓、桂、附等治之，藥投病機，其效如應。
<b><span class="green">【案七】</span></b>
邑西南羅莊李姓幼婦，二十餘歲。

遭逢不偶，姑悍夫拙，終日詬詛撻楚，漸漸經水不調。
每逢行經三日之前，先發寒熱，腹疼非常，經水雖下，其色深紫，瘀而成塊，七、八天後，經水方淨。
歸甯，請餘診治，診得脾脈虛弱，肝脈沉滯而弦。

此因鬱怒傷肝，木旺克土，經曰「肝藏血」。
經水將行，先發寒熱者，肝病確然可知。
腹疼者是經水欲下，而肝氣不肯疏泄，譬如客欲去而主欲留，不免有牽掣之勢。

所以每逢經行七、八日方淨者，即此理也倘肝氣一疏，脾氣自旺，飲食日增，何有經水不調之病哉。
餘用小柴胡湯合四物湯加減，服八帖痊癒，越一年又生一子。
方開於後。

小柴胡30克（酒炒），黨參10克，半夏10克，當歸12克，川芎10克，白芍15克（酒炒），懷生地12克，香附12克（酒炒），陳皮10克，生薑5片，紅棗5枚（去核），水煎服。
按：憑脈識病，憑證立法，這是翟氏診治疾病的特點。
<b><span class="green">【案八】</span></b>
臘梅莊卞鳳魁婦，年三十有二。
患泄瀉三年餘，每日夜三、四次不等。
由此經水三、五月一行，面黃肌瘦，短氣無力，十指甲均秕，奄奄臥床。

迎餘診視，診得脾脈虛極，肝脈細急，此因瀉傷脾腎，肝水為賊，耗腎水而克脾土。
男精女血，乃五穀之寶秀。
飲食既減，血從何生，所以經水三、五月一行也。

看某醫方，作經水不調治之，用破血開鬱諸方，經水仍舊，泄瀉更甚。
餘曰：「潔古謂決乾河求長流何得也。」
余用景岳先生左右歸飲加減治之，服五帖稍效，二十餘帖痊癒。

待三月之後，經度如常矣。
<b><span class="green">左右歸飲加減</span></b>
熟地18克，山藥12克，茯苓10克，山茱萸6克，白朮10克，破故紙10克，當歸身10克，附子6克，油桂6克，炮薑6克，芡實12克，砂仁6克，白芍10克，遼五味子6克，炙甘草10克，水煎服。

按：古云：「久病必及脾腎」，尤以泄瀉為最。
本例係脾腎兩虛泄瀉，故用附、桂、薑、朮等藥溫補脾腎，用歸、地、芍、萸等藥滋養營血。
此即張景岳所說「善補陽者，必於陰中求陽，以陽得陰助則生化無窮，善補陰者，必於陽中求陰，以陰得陽升，則泉源不竭」。

<b><span class="green">【案九】</span></b>
北朱寨朱姓農婦，年三十六。
八月行經，在田適遇大雨，寒甚，經水遂止，腹疼，寒熱往來，迎餘治之。

診得六脈沉緊。
丹溪先生云：「血得溫暖則流通，寒冷則凝滯」。
遂用四物湯加減，二帖稍效，四帖經水復行矣。

<b><span class="green">四物湯加法</span></b>
當歸45克，京白芍30克，川芎15克，熟地24克，炮薑18克，油桂10克，紅糖30克，（用藥沖服）
<b><span class="green">【案十】</span></b>
邑西林莊林玉升妻，患白帶三年餘，屢治不愈，迎餘診療。
診得脾腎脈虛而兼緩，肝脈弦勁，此因腎水不養肝木，木旺土衰，脾不傳變，五穀之精不能化血，反協同脾胃濕下走膀胱，所以白滑之物時下也。
治宜大補脾土，兼養腎水，水足而肝木自平，脾土無克，飲食之實秀，自然化為血矣。

不治白帶而白帶不絕者，餘不信也。
因制一方，名曰<b><span class="green">化帶湯</span></b>：
焦白朮45克，茯苓30克，芡實24克，熟地18克，銀杏15克，黃柏10克，黃連6克，山藥18克。

水煎服。
此方服十六帖，諸症如失。
按：經曰：「治病必求其本」。

本即致病之源。
見帶治帶為治標之法，見帶求源，因證施治，為治本之法。
白帶責於肝脾腎三經，尤以脾腎兩臟最為關切。

蓋脾主濕，腎主水，兩臟以陽氣用事，脾腎氣虛則水濕失其約束，泛流於下而成白帶。
翟氏所制化帶湯，意在健脾補腎、化濕清熱，脾健濕有所運，腎強水有所歸，水濕各歸其道，白帶自可消除。
<b><span class="green">【案十一】</span></b>
邑西林莊林姓女，十八歲。
因氣鬱經閉五月餘，少腹時疼，身發寒熱，午後尤甚，鼻孔不時流血。
餘診得肝脈沉弦，它脈平和，用開鬱和血之劑，四帖痊癒。

<b><span class="green">開鬱和血之劑</span></b>
丹皮10克，鬱金12克，茜草12克，生地10克，三棱12克，莪朮6克，五靈脂10克，通血香10克，玄胡6克，甘草6克，水煎服。
<b><span class="green">【案十二】</span></b>
邑西郭外彭莊王金銘女，年二十餘。
九月臨產，產後二日出外洗衣，至家寒熱大作，惡露立止，腹疼難忍，滿面發赤，幾死者數次，諸醫袖手。
請余時業已六日。

此證產後為虛，瘀血為實，王好古曰：「不能固其虛，安能攻其餘。」
遂用扶正攻血，二帖瘀血大下，諸症已去六、七，又服一帖，惡露方盡。
後用八珍湯三帖病良己。

<b><span class="green">扶正攻血湯</span></b>
黨參15克，茯苓10克，白朮10克，炙甘草10克，桂枝15克，乾薑15克，三棱12克，莪朮12克，焦山楂30克，穿山甲10克，桃仁24克，紅花10克，水煎服。
八珍湯方見前。

按：不補氣則攻血傷正，不攻血則扶正致壅，故補虛攻餘，兩不偏廢，投藥中病。
<b><span class="green">【案十三】</span></b>
西門內王泰冉婦，二十餘歲。

五月臨產，產後於院內取涼，至夜寒熱交作，與瘧相似。
某醫以治瘧方治之，二劑罔效。
迎餘往診，診得六脈沉滯，此係寒凝血滯之故。

用：
生黃耆15克，羌活10克，炙甘草10克，黨參12克，當歸尾15克，赤芍12克，焦山楂30克，桃仁18克，玄胡12克，桂枝12克，乾薑10克，五靈脂10克，生蒲黃15克，三棱15克，附子10克，穿山甲6克。
共服二帖，病癒矣。

按：病係受涼而得。
六脈沉滯，為寒凝血滯無疑。
故用溫經補氣活血之味，羌活祛全身之寒，均是根治之品。

<b><span class="green">【案十四】</span></b>
本城內吳姓女，年十九歲。
被誣姦情事，出堂就審，女恃理直氣壯，觸犯縣尊，惱羞變怒，橫加五刑拷打，任死不屈，三堂後無二詞。

大冤昭雪歸家，憤恨鬱怒，大病在床，兩脇疼如刀刺，時上衝心，口吐鮮血。
每日夜四、五發，每一次輒疼死，約半小時方能蘇醒。
諸醫治法，均是止血止疼之藥，服二十餘劑罔效，後事已備，待死而己。

又過三日，病仍舊，無奈請餘診療。
診得肝脈沉弦有力，直衝至寸部，脾脈滑數微虛，知屬鬱怒傷肝，木旺土衰，脾虛生痰。
此證第一疏肝調氣為主，清利脾熱化痰為標，用小柴胡湯重劑加減。

服一帖病去三四，共服四帖，諸症十全。
<b><span class="green">小柴胡湯加減</span></b>
小柴胡240克（酒炒），白芍60克（酒炒），法半夏10克（薑炒），香附12克（酒炒），鬱金10克，烏梅3個，牙皂3克，水煎服。

按：柴胡用量240克，可為大劑，然不如此不足以解重證肝鬱，而非重證鬱結又不得用至此量，甚有膽識。
<b><span class="green">【案十五】</span></b>
邑西七里崗李玉琴妻，三十歲稟賦甚弱，懷孕五月，時常有病，最後又患泄瀉，飲食日減，胎動不安。

某醫用涼血安胎之藥治之，不只胎不能安，反泄瀉加重，腹疼難忍，似有小產之兆。
急迎餘往治之，診得六脈極虛細欲脫，此因某醫泥於胎前不宜用熱之說，以至於此。
只知養陰涼血即是安胎之法，而不知孤陰不化之為害，只知有母而不知有父者也。

余遂用十全大補湯加減治之，服二帖有效，五帖全廖。
<b><span class="green">十全大補湯加減</span></b>
黨參15克，茯苓15克，白朮10克，炙甘草10克，當歸身15克，白芍12克，熟地18克，油桂10克，炮薑15克，附子12克，炙黃耆15克，五味子10克，川斷12克，升麻6克，杜仲10克，砂仁6克，水煎服。

<b><span class="green">【案十六】</span></b>
余毗鄰潘傳國婦，懷孕四月，請某醫診斷，某曰，「此是氣滯經閉之症，決非孕脈，通經破血藥，十劑即可痊癒」。
服至四劑而腹疼下墜，飲食大減，頭暈目眩，不敢再服，迎餘往診。

診得左關滑數極虛細，兩尺重取雖無力亦不絕，孕脈無疑，且男也。
倘作病治，恐母子不祥，當急服安胎藥，三帖孕婦飲食大進，諸症均瘥。
十月胎足，果生一男，今已十八歲矣。

十全大補湯方見前。
<b><span class="green">【案十七】</span></b>
開封曹門內路北，協盛布行夥計，長垣人，伊妻三十六歲，天癸三月不行。

請本城第一名醫診斷，言是經閉證，非破血通經弗愈，服藥二帖，腹疼下墜，適逢余有事往伊號內，懇於決斷。
診寸洪關滑，兩尺不絕，真胎婦脈也。
左手大於右手，確屬男也。

令勿藥善調養，十月胎足，果產一男，今已十歲矣。
筆此，並祈同道君子，倘遇少婦經閉，慎之！慎之！！！不為過也。
<b><span class="green">【案十八】</span></b>
鄭寨黃姓室女，年二十，經閉三月，每日寒熱往來，日晡更甚，咳嗽短氣，大渴飲水，滿面燥紅，項間有瘰鬁五六枚，大如核桃，不疼不癢。
某醫作氣滯經閉，服藥十餘帖不效。
邀餘治療，診得心脈沉滯而數，脾脈數而有力。

「二陽之病發心脾」，知是心氣抑鬱，思慮傷脾，二陽鬱結之故也。
治宜開心竅，養脾陰，解肝鬱，調氣和血，自然有效。
如不願服藥，少思慮則病自輕矣。

伊母然其言，因伊不慣服藥，故未出方。
按：古云「藥補不如神調」，此例即是明證。
<b><span class="green">【案十九】</span></b>
城內文化街孫興冉妻，二十餘歲矣，患水臌證，請餘往療，至時見患者臥床，周身頭面腫似水晶無異。
問其病天數，伊言二十三個月矣。
診其脈肉腫甚厚，浮中沉均不得，推筋著骨，診得寸洪關滑，兩尺不絕，左手大於右手，男胎也。

告伊曰：「勿作病治，確係喜兆」。
伊姑聞言冷笑曰：「先生差矣。
世間哪有懷胎二年不產之婦。

再者腫形如此，非水臌之明證乎！」餘曰：「非也，此因當受孕時，肺經有水氣之故。
及受孕後，精神氣血齊去養胎，水仍在肺，無氣血傳送，不能自行，其腫雖勝而水在表，內無大病。
遲延不產者，一經有病，互相關連，它經不能不受其累，受累即是虛，所以不能比常人也。

再待一月，必產無疑。」
伊始以餘言為是。
又半月許，產婦之婿，執一請帖，言請余赴喜席。

餘曰：「何喜之有？」
伊曰：「前賤荊之病，先生決斷是喜，果產一男，今已九天。」
餘問臨產情況如何？

伊云：「產時先下漿水鬥餘，移片時兒下，發黑明，長寸余，聲音洪亮。」
<b><span class="green">【案二十】</span></b>
葛寨王姓農人，婦四十餘。

五月臨產，誤聽信婆言，坐草太早，產時用力過勞，小兒下地後，陰戶內突掉出一物，色黑紫大如茄，不疼不癢，十餘日不上。
請餘診治，診得脾肺二部脈濡細無力，此是氣血雙虧，乃子宮脫出，俗呼為陰茄是也，非大補升提不可。
遂開十全大補湯加減，服二帖見效，五帖完全收入。

<b><span class="green">十全大補湯加減</span></b>
黨參12克，白朮12克，茯苓10克，炙甘草6克，當歸身12克，白芍10克，熟地15克，五味子6克，升麻3克，柴胡12克，炙黃耆10克，山藥10克，五倍子6克，山萸肉10克，肉桂6克，水煎服。
按：陰戶內突掉出一物，即子宮脫垂。

得之於產時用力過勞，故用十全大補湯升提收功。
<b><span class="green">【案二十一】</span></b>
葛崗李世清妻，患產後痢，日夜十餘次，三月未愈，服藥不下四、五十劑，均無效驗。

迎余治療，至時見病者肉脫骨存，面黃唇白，絕無血色，言語低微，每日食面不過三、四兩，診其六脈虛細欲脫，辭不治。
伊夫泣告曰：「堂上有七十雙親，下有二子三女，家貧如洗，井臼之操，全仗賤荊一人。
倘一病不起，床前蹀躞之役，豈男子所為。

祈先生大施仁慈，既不愈不敢歸咎，萬一全病，沒齒難忘。」
餘曰：「既誠心懇求，以窮吾術，吉凶不敢預定，試治之何如。」
遂用桂附八味湯加減。

服二帖後，病雖不輕，亦不加增。
又服二帖，略有效。
十帖之後，病去五六，二十餘帖，諸症如失。

又調養月餘，方能行動。
<b><span class="green">桂附八味湯加減</span></b>
熟地12克，山藥10克，茯苓10克，山萸肉10克，澤瀉6克，油桂6克，附子6克，肉蔻10克，訶子10克，白朮12克，五味子6克，炮薑10克，砂仁6克，炙黃耆10克，禹糧石12克，赤石脂10克，炙甘草10克，水煎服。

按：產後痢至肉脫骨存，面黃唇白，可謂病勢虛甚。
翟氏從脾腎論治，溫腎健脾與收澀固脫並用，堪稱治久痢之良方，可效法。
<b><span class="green">【案二十二】</span></b>
余胞妹家住長垣，二十四歲。
臘月臨床後，受寒，大解時有泄瀉，不甚介意。
由此漸加沉重，每夜間瀉三次，日間一、二次，百方調治，服藥無算，有效有不效，終不痊癒。

適逢餘子完婚歸寧來杞。
診得脾脈虛弱無力，命門脈細微，幸而均有神。
此因火衰不能生土之故。

命門火乃水之火，東垣先生云：此火乃雪裡花開，水中火發，生命之根，元氣之本，人生莫大之關要。
倘專補火，恐陰有告竭之患，但補陰恐火有衰滅之虞。
余用<b><span class="green">景岳先生左右歸飲加減</span></b>作丸藥治之，初服半斤，稍有效驗。

一斤服盡，病去二三。
共服五斤餘，十八年沉屙已獲十全。
熟地60克，山藥30克，丹皮15克，茯苓15克，澤瀉12克，附子24克，白朮30克，巴戟天30克，破故紙18克，油桂18克，炮薑15克，五倍子24克，當歸身30克，炙甘草30克，白芍24克，北五味子15克，丁香10克，砂仁15克。

上藥共為細末，煉蜜為丸如綠豆大，每日辰戌各服15克，茶水送下均可。
<b><span class="green">【案二十三】</span></b>
西陶淩崗賈姓室女，年十七歲，患呃逆證，三月不愈，遠近醫治無遺。

迎餘診治，診得肺脈沉澀，脾脈虛弱無力，經曰：「諸氣膹鬱，皆屬於肺。」
此因思慮傷脾，脾氣鬱結，肺為脾之子，母病及子，肺氣不降，所以呃逆之證生焉。
宜用蘇子降氣湯，服二帖有效，四帖痊癒。

<b><span class="green">蘇子降氣湯</span></b>
蘇子15克，生桑皮12克，葶藶10克，杏仁10克，清半夏10克，枳實10克，桔梗6克，甘草6克，海浮石10克，水煎服。
按：肺主氣，氣逆治肺為治本之法。

<b><span class="green">【案二十四】</span></b>
崔學易余盟弟也。
伊婦天癸五月不行，迎餘往診。

診得孕脈俱現，惟虛弱過甚。
余告伊曰：「此非病脈，乃喜脈也。」
所以胎不長者，經曰：「衝主血海，任主胞胎」，衝任皆屬陽明也。

速補脾養血，培養胎元，以固根本也，免小產之患。
用十全大補湯，服十餘帖，氣血日旺，精神日強，伊不善服藥，幸無小產。
至十三個月，產一女，今已二十餘歲矣。

十全大補湯方見前。
<b><span class="green">【案二十五】</span></b>
余姨母五十五歲，患噎膈證，自覺咽喉間有物擋塞，吐之不出，咽之不下，氣上衝逆，嘈雜難受，飲食減少，形容憔悴，口吐痰涎約碗許。

招餘診治，診得胃脈沉實有力，肺脈洪大，此是子母俱實之證。
肺主肅殺下降，脾主津液，肺氣不降，則脾之津液不能獨行，津液化為痰涎。
究其本源，實因大腸之燥而成，餘用大承氣湯服一帖，大解二次，下乾糞三十餘枚，堅硬如石子，病去二三。

又服二帖，燥糞已盡，後見溏便，諸症十全。
此證倘作真噎膈治之不愈，死者無言，醫者不醒，必歸咎於命。
命之一字，乃醫家藉口，以謝病人，告無過者也。

大承氣湯方見前。
按：上病治下，為反治法一種。
此例若取上捨下，陡用化痰降逆開結之品，不惟咽喉不開，魄門也閉塞不通，必成關格之證。

翟氏善依脈認證，此例胃脈沉實有力，肺脈洪大即為立法之準繩。
<b><span class="green">【案二十六】</span></b>
陽堌集士人潘姓妻，二十八歲小產。

一連四胎，又懷胎三月，惟恐小產，就餘診治。
診得肝腎二脈濡細無力，古云「肝為血臟，腎主胞胎」。
二臟虛虧，胎賴何養？

遂用大補肝腎之品，每月服三劑，至十月胎滿，果產一男，今已十歲餘。
方開於後。
熟地18克，山藥15克，茯苓12克，丹皮10克，山萸肉10克，澤瀉6克，當歸10克，白芍12克，川芎10克，砂仁6克，杜仲10克，白朮10克，香附10克，川斷10克，炙甘草6克，水煎服。

按：肝腎虧虛，自宜補肝益腎。
方中砂仁、香附順氣甚當，以氣順胎自安，故砂仁有安胎聖藥之稱。
酸味能補肝體，辛味能補肝用，方中除補腎藥外，有白芍之酸，砂仁之辛，亦含有補肝之義。

<b><span class="green">【案二十七】</span></b>
楮皮崗胡姓婦，年近七旬，患反胃症。
每日飯後不一時許，嘔吐不停，所食之飯，盡淨吐出。

某醫作倒食治之，行氣調胃止嘔之藥，無非香燥順氣之品，服過無數，四月不愈，邀餘診治，診得肺胃脈洪數有力，年雖老而病有餘。
此是大腸有結糞，停滯不行，下竅不通，必反於上，肺脈之洪數，實由此也。
胃為倉凜之官，大腸不通，胃中之水，不能由小腸傳入大腸，胃有入無出，所以盡淨吐出也。

倘治肺胃，此是舍本求表，如何能愈！餘用：
大黃18克，芒硝12克，桃仁15克，川牛膝10克，蜂蜜30克（沖服）
一帖，下燥糞大如胡桃者三枚，如楝子者三十枚，皆硬似石子，由此諸症皆廖。

<b><span class="green">【案二十八】</span></b>
余姑母素有勞疾，年六十有二，身體虛弱患偏頭疼證。
春夏無恙，每逢秋深冬春之際，必發作，輕者疼十餘日自已。

重者其疼如破，日夜哭泣，飲食不進，屢治不愈。
餘無奈為之針列缺、合谷、曲池三穴。
各六餘壯，終身不發矣。

<b><span class="green">【案二十九】</span></b>
沙窩集鄭子和妻，年三十二。
患齒箭證，每日出血碗許。

某醫用十灰散治之，殊無效。
迎餘往診，病已六日。
診得脾胃脈洪盛有力，症係陽明胃經實火。

胃乃多氣多血之府，齒齦又屬於胃，胃火上衝，血隨火升，所以從齒齦中流出。
若不瀉去胃中之火，病從何已。
張潔古云「血得熱妄行」正指實火而言也。

餘用：
生地（酒洗）30克，大黃（酒炒）24克，當歸（酒洗）30克，丹皮（酒炒）24克，甘草15克
服一帖，病去五、六，二帖痊癒。

用生地者涼血而入細竅，大黃者能蕩胃腑實火，乃斬關奪門之將，勇冠三軍；用丹皮者，丹者赤也，入血分涼血而瀉火，以作嚮導，當歸者，能引諸經之血，各當所歸之經，用甘草者，甘者緩也，火急以甘緩之，又有國老之稱。
運籌幃握之中，決勝千里之外，藥只五味，攻守俱備，智勇兼全。
又用酒製者，能直達巔頂，無留邪於上之虞。

所以兩帖即收全功，不需三帖也。
按：辨證明確，處方簡當，釋藥詳細，療效卓著，足見翟氏用一藥有一藥之妙，決不雜揉濫入。
<b><span class="green">【案三十】</span></b>
馬掄升先生，余同道友也。
其令正性質朴，因家務瑣碎，素積鬱怒。
偶於仲秋患病，如癡如迷，問之不語，不問則有時自言喃喃，與之飲食亦不食，兩手搖自己頭髮，掄升行醫多年，自開一方，大概是順氣開鬱化痰之品，服二帖無效。

招余診視，餘按痰火治之，服兩劑絕無效。
又請某醫治之，仍如前。
漸加沉重，奄奄待斃，後事已備。

有一息之生，不忍坐視。
此時病八日矣。
晚間掄升又招余診治，餘曰：「若有妙術，何至今日而不用也。」

掄升曰：「早知不起，再為診之，以決死期耳。」
餘往診，六脈無敗象。
餘告曰：「與其坐以待亡，不如冀其不亡。

餘再為之針中脘、足三里試之如何？」
伊曰：「可」。
中脘針二寸，足三里針一寸，俱行瀉法針。

又開一方與前方大同小異，漸漸灌之。
至二更時，飲食略進，神思微醒，由此日輕一日。
又服二帖，漸獲十全。

由此看來，初服之藥，皆是對證，並非妄投，只因鬱結深久，堅固難破，所以不效者藥力不敵也。
而後效者，藥借針力以為先鋒，藥力後進，斬殺群妖掃蕩魑魅，一陣成功。
華元化曰：「針無藥穩，藥無針捷」，信夫！

按：前醫治之不效，翟氏治之亦然。
再診先針後藥，竟獲痊癒。
從此例可見先生治學態度之朴實。

<b><span class="green">【案三十一】</span></b>
邑庠生魏馨山，余友也。
伊令正年近四旬，稟賦極弱，平素多疾。

於七月間，猝患類中風證，招餘往診。
目閉口開，痰聲如鋸，脫汗似油，精神全失，診其脈已見魚翔。
餘曰：「形脈俱敗，不可救藥矣。」

縱有扁盧，亦無能為力，急備後事。
果歿。
<b><span class="green">【案三十二】</span></b>
馨山繼室，年三十餘，八月染病。
招餘往診，得肝脈弦數已極。
餘告曰，肝之一臟，在天為風，在四時為春，在五行為木，在人為肝。

又云：「諸風掉眩，皆屬於肝。」
今肝脈如此弦數，惟恐風將作矣。
馨山不甚介意，後於來日午時愴惶招餘往，至時，但見目閉口開，兩手握固，六脈洪大無倫，形如死屍，問之不語，此是類中風之熱也。

又恐藥不濟急，用針刺少商、厲兌、少澤、人中、上星、百會諸穴，以瀉臟腑之熱。
刺已，人事稍醒，又服平肝清熱藥，一帖痊癒。
方開於後。

當歸6克，川芎10克，生地18克，白芍15克，羚羊角6克，龍膽草10克，丹皮10克，甘草6克，水煎服。
按：本例為類中風的閉證，故先用針刺瀉熱以開閉，繼用平肝清熱之藥以熄風。
若待藥救急，恐有不及。

<h2>十、瘡瘍門（凡二十七案）</h2>
<b><span class="green">【瘡瘍總論】</span></b>
俗稱治瘍醫者，中士下士之學即可，皆於內科別之。

然未有不明內科而擅長於外科者，如仲景治傷寒，有汗、吐、下三法。
東垣治瘡瘍，有疏通、托裡、和營衛三法。
其事各殊，其源則一。

譬如，樹木有果結，人有瘡瘍，其理一也。
至於瘡瘍之生，又分險順逆三種之吉凶。
何以知之，總不出純陽、純陰、半陰半陽。

倘能悉此三者，再明經絡臟腑之部位，熟爛胸中，病之生死，無不立判。
常見不明內科之瘍醫云，某穴生瘡主吉，某穴生瘡主凶，此乃守株待兔，按圖索驥之流，不足道也。
余自治瘡瘍數十年來，按穴生瘡之說，歷年既久，不敢壞古人成法，亦不泥古人成法。

每逢瘡瘍，先為診脈，再與五善七惡，互相校參，雖不盡善盡美，自問可無大過也。
<b><span class="green">【醫案】</span></b>
<b><span class="green">【案一】</span></b>
李自修，河北長垣人，年三十餘，逃荒居杞，賣水為業。
忽背上腫起一塊，長尺餘，寬八、九寸，幾乎一背盡滿。
迎余診治，餘告曰：「此背疽也，又屬陰證，近無愈期，非服藥三十帖，變陰為陽，始可望愈。」

伊不我信，又請某醫，對伊曰：「此因閃著，氣血不和之證，作瘡治誤矣。
可用酩流酒煎紅花洗之當自愈。」
洗十餘日，毫無一效，日加重甚。

日夜哭泣，無奈又迎餘治，遂用大補回陽之劑，連服十劑，瘡漸起長，疼痛稍減，紅腫日甚，此變陽吉兆也。
又服五帖，瘡已熟矣。
用刀刺破，膿出鬥餘，遂覺輕爽，轉動如常，始終調理。

二月有餘，服藥近三十帖，方獲十全。
方開於後。
黨參12克，白朮10克，雲苓10克，炙甘草6克，油桂10克，黃耆15克，熟地15克，當歸10克，川芎10克，白芍12克，附子10克，炮乾薑10克，白芷10克，陳皮6克，山藥10克，五味子6克，沒藥6克，乳香6克，金銀花15克，連翹10克，水煎服。

按：背疽有陰證陽證之分。
陽證紅腫痛甚，脈數有力；陰證漫腫色黯，脈數無力。
陽證宜清解，陰證宜托補。

本例僅依幾乎一背盡滿診為陰證，當有腫處色黯不紅、痛微，脈數無力等為是。
<b><span class="green">【案二】</span></b>
彭莊宗國亮之兄，年六十二，患唇疽。

迎餘往療，見唇腫有二寸厚，二目脫神，診其脈雜亂無統緒。
餘命速備後事，越三日而殞。
按：本例為繭唇，即唇瘤，多因脾濕胃熱薰蒸所致。

目脫神，診其脈雜亂無統緒，說明已至晚期，故不日而損。
<b><span class="green">【案三】</span></b>
五堂村王紹軒之嫂，右耳下生一瘡，迎餘往治。

病三月餘，潰破甚險，膿水清稀，六脈虛細無力，飲食減少。
看所服藥，是涼血解毒，損傷脾胃，不知虛實之過也。
余用十全大補湯，外上紅升丹，十日後新肉漸生，飲食日增，始終調理，月餘方愈。

十全大補湯方見前。
按：膿水清稀，六脈虛細無力，是陰證非陽證，故服涼藥不效。
<b><span class="green">【案四】</span></b>
西嶺寺王之泰，年三十歲，患附骨疽。
迎餘診療，自膝以上，腫如冬瓜，日晡更甚，疼似刀刺，慟哭不止。
餘告曰：「此是純陰之證。

急服大補回陽之藥，陰變為陽，即是生機。」
伊深信不疑，服十帖後，紅腫明亮，陽證漸現。
又服五帖，按之已軟，大膿已成，用刀刺破，膿血出有鬥餘，即刻輕爽。

又服大補藥十餘帖，外上紅升丹，兩月餘痊癒，幸無殘廢，方開於後。
黨參15克，茯苓12克，炙甘草10克，熟地15克，當歸10克，川芎10克，白芍10克，白朮10克，附子6克，川牛膝6克，肉桂6克，炙黃耆15克，金銀花12克，乳香10克，陳皮10克，白芷10克，香附10克，水煎服。
按：

<b><span class="green">【案五】</span></b>
邑人張文珍，年六十歲，患背疽。
迎余時瘡破半月矣，膿水清稀，飲食減少，四肢厥冷，腐肉不脫，新肉不生，大便滑瀉，日夜三、四次。

看所服藥，大概涼血解毒，不但無功，而且加重。
此明係年老氣血雙虧，若不大補陰陽，培養根本，托毒外出，焉有生理。
餘用內托黃耆湯，服五帖，腐脫新生，泄瀉已止。

外上紅靈藥，以膏藥蓋之，每日兩次。
共服藥十餘帖，調理兩月，方收口痊癒。
<b><span class="green">內托黃耆湯</span></b>
炙黃耆15克，乳香10克，當歸12克，黨參10克，熟地12克，白朮10克，炮薑10克，油桂6克，陳皮10克，川芎10克，茯苓10克，炙甘草10克，水煎服。
<b><span class="green">【案六】</span></b>
萬春堂學徒孟生，十八歲，患中脘疽。

某醫誤作痞塊治之，服消積破塊藥十餘劑，自覺食減氣短，不敢再服，請餘診治。
診得關脈芤，按其胃脘，果有一塊，大如碗許，無怪某醫作痞塊治也。
余告伊曰：「此證確屬中脘疽無疑。

速服托裡之藥，令瘡頭回轉向外，方是吉兆。
若以內破，再不得其治法，恐有爛胃腐腸之憂，悔之晚矣。」
伊深信。

遂開仙方活命飲加減。
服五帖後，中脘穴上腫出一塊，大如覆碗，又服五帖，高三寸餘，按之大軟，膿已熟矣。
用尖刀刺破，紅白膿交流不已，約五、六碗許。

上以紅升丹、服氣血雙補之藥，近三十帖，始終無變證，方獲痊癒。
<b><span class="green">仙方活命飲加減</span></b>
當歸12克，金銀花6克，連翹10克，皂刺6克，白芷10克，乳香10克，沒藥6克，陳皮10克，花粉10克，川貝母10克，防風10克，黨參10克，炮薑6克，茯苓12克，粉葛根6克，甘草10克，水煎服。

<b><span class="green">【案七】</span></b>
邑東宋灣宋國選，年近七旬，患少腹癰。
迎餘往治，病已月餘，命似懸絲，後事已備。

伊云：「自知難愈，只因幼乏子嗣，五十方生一子，現十餘歲，老妻五十餘，其他無人。
倘餘不起，留下孤兒寡母，雖有幾畝薄田，必不能守，將來不知留流何所。
每念及此，肝腸寸斷。

祈先生大施仁慈，萬一得愈，闔家不散，德戴二天矣。」
餘問曰，「出恭如何」？
伊云：「每逢出恭用力，瘡口出血如注，大概約有一茶盅許。」

診其脈幸有力有神，許其可治。
遂用十全大補湯服之，外上紅升丹，化腐生肌，提膿拔毒，以膏蓋之。
由此飲食日增，精神日強，瘡日漸斂，大便時亦不出血。

共服藥二十帖，調治月餘，諸症全瘳。
十全大補湯方見前。
<b><span class="green">【案八】</span></b>
邑東南程寨王姓婦，六十餘歲。
頭後風府穴上，生一疙瘩，大似瓜蔞，十一年不痛不癢，捏之甚軟，未請餘三月前，忽然大疼不止，疼過即癢，餘詳看再三，告伊曰：「此證內中絕非膿血，古有發瘤之證，是否或未可知。」
餘先針患處。

約寸許，虛若無物，方用剪開一口，有五、六分，露出短髮蓬蓬，用針挑出一團，大如桃許，其別無它物。
外上玉紅膏，內服十全大補湯五、六帖，半月完全收功。
此證四十年來僅遇其一也。

十全大補湯方見前。
按：發瘤可為奇證，十年不痛不癢，捏之甚軟，針寸許虛若無物，知非瘡瘍。
究其原因，或為風淫所勝，但不敢臆斷，以待深究。

<b><span class="green">【案九】</span></b>
楊大莊周姓婦，年二十餘，生一乳疽，先往西醫院調治。
他醫云：「業已腐壞，非割下別無良法。」

患者聞此，任死不治，就治於餘。
診其脈弦細勁硬，此因鬱怒傷肝，思慮傷脾，肝脾兩虧，必服內治藥，外上紅升丹，約月餘方可收功。
遂用健脾疏肝之藥，服五帖後，腐肉盡脫，新肉日生，上藥每日兩次，又服藥十帖，已輕四五。

共服藥二十餘帖，始終近五十天痊癒，且無分毫殘廢。
方列於後。
黨參12克，茯苓10克，白朮10克，炙甘草6克，當歸10克，川芎10克，生地10克，白芍10克，柴胡15克，丹皮10克，紅花3克，金銀花10克，瓜蔞皮10克，連翹10克，桔梗6克。

水煎服。
<b><span class="green">【案十】</span></b>
邑北後屯張清芳之姊，年五十餘，手小指生一疔，初起如米、色黃，此疔發脾經之濕熱所生也。

餘言此證須用針刺疔上，以白降丹錠插入疔內，待至盡變黑色，內服黃連二花湯，速清解脾經之毒，或可得生，倘遲延不治，恐毒氣走散胳膊，必盡成腐肉，悔之晚矣。
伊云：「如此小恙，何至危險。」
謂餘言之詐也。

後十餘日，又邀餘往視，餘決意不往，托余厚友，礙於人情遂往。
至時，見一隻胳膊肉脫大半，筋露骨存，面目浮腫，飲食大減，大便滑瀉，奄奄待斃。
餘謂然曰：「早聽餘言，焉有今日。」

辭不治。
伊子女叩求不已，此時餘進退畏難，告伊曰：「此證縱治不敢保全。」
伊云：「生則大德難忘，死者不敢歸咎。」

遂用八珍湯加減，服四帖，外擦玉紅膏，後黑色轉紅，活膿漸稠，疼痛稍止。
又服十帖，病去六七，始終服二十餘帖，調治月餘方愈。
<b><span class="green">八珍湯加減</span></b>
黨參12克，白朮10克，茯苓10克，炙甘草6克，當歸10克，川芎6克，白芍10克，熟地12克，乳香10克，白芷6克，金銀花15克，生地10克，花粉10克，防風10克，連翹10克，甘草3克，水煎服。
按：氣血雖虛，腐毒未去，故補虛中兼以解毒，屬攻補兼施法。
<b><span class="green">【案十一】</span></b>
西關楊姓婦，二十歲。
生一托腮疔，初得寒熱大作，嘔吐噁心，精神昏憒譫語。
迎餘往治，見其疔色紅紫，以指按之，堅似釘尖，此真疔也。

診其脈，心、肝二部洪數有力，此因肝木太旺，木生心火。
經云：「諸痛癢瘡，皆屬於心。」
又云可瀉者瀉其子。

遂用犀角黃連湯加減服之，以瀉內毒。
先服一帖，大解一次，病無增減，再診脈仍如故。
大黃加至36克，大瀉二次，寒熱已去八九，精神清爽，疼痛盡消，從此消散烏有矣。

<b><span class="green">犀角黃連湯加減</span></b>
真犀角6克，黃連10克，金銀花30克，連翹15克，生地24克，木通6克，龍膽草6克，川大黃36克，丹皮12克，梔子10克，芒硝10克，黃柏10克，赤芍12克，當歸12克，蒲公英10克，地榆12克，甘草6克，水煎服。
按：疔色紅紫，脈洪數有力，為陽證無疑，故予清熱解毒之犀角黃連湯加減，腫痛盡消。

<b><span class="green">【案十二】</span></b>
關帝廟後張姓婦，五十歲。
患背疽二十餘日，迎餘往治。

但見瘡口腐爛，其大如碗，臭氣難近，膿水清稀，淋漓不止，日夜疼痛，飲食漸減，大便每日三、四次。
余告伊曰：「此瘡本非敗證，因某醫不分虛實，妄為攻伐，損傷真元，氣血兩虧，不能化毒為膿，業已犯著七惡，華佗復生，決無生理。」
後聞說伊瘡危時，大瀉三天，周身盡腫而歿。

<b><span class="green">【案十三】</span></b>
南門內趙洪范之妻，患三里發，十三日，迎餘往治。
診得陽明脈洪數有力，瘡形如酒杯，疼痛非常，日夜慟哭。

以手按之，堅硬如石。
此證乃胃經之實熱邪火，經曰：「諸痛癢瘡，皆屬於心。」
當急瀉胃經之火毒，以保無筋腐骨折之慮。

外擦以琥珀蟾酥散，令毒不能走散，急速潰出膿血，以免內攻。
遂用二花大黃湯，服一帖大便瀉下三次，疼痛稍減，又服一帖，又瀉三次，疼去七八。
待四日，瘡已大熟，用利刀挑破，流出儘是黑血，毫無膿意。

書云「實而疼甚內是血」。
信不虛也。
外上黃靈藥，每日二次，後服二花解毒湯六、七帖，病已。

<b><span class="green">二花大黃湯</span></b>
金銀花12克，大黃15克，黃連10克，木通6克，生地10克，花粉6克，連翹10克，蒲公英10克，紫花地丁10克，丹皮6克，當歸10克，紅花3克，白芍10克，芒硝6克，防風10克，乳香6克，甘草6克，水煎服。
按：「癰之大者」名發。

三里發，生於足三里穴處，形如牛眼，五、七日出黑血，拘急疼痛，多因勞力傷筋，清熱解毒為大法。
<b><span class="green">【案十四】</span></b>
邑東崗李姓小童，八九歲。

頭上生一肉瘤，大似核桃，根如指粗，不痛不癢，有時誤觸動則流血不止。
餘再三詳看，患處無赤脈，必非血瘤。
遂用藥線將本根紮緊，每日緊線一次，七、八天後，患根盡成腐黑爛肉，如瓜熟蒂落。

後上玉紅膏，收口痊癒。
<b><span class="green">【案十五】</span></b>
管守仁年三十二，患腹疼，請餘診療。

診得關脈犯芤，右腿難伸，少腹右生一疙瘩，大如覆碗，疼痛難忍，日輕夜重，飲食減少，寒熱交作。
告伊曰：「書云大腸癰者，右腿難伸。
又見孔脈，《脈訣》云：關內逢芤腸胃癰。

以脈證合參論，確屬大腸癰無疑。
急服苡大黃湯。
膿從大便出者順，若少腹攻開口者為逆。」

伊謂餘言過緩，急求速愈。
赴開封美國醫院調治，西醫用利刀將瘡開四瓣，瘡口大似碗許，每日三次洗之，然後上藥。
此瘡開五日後，少腹之上又起疙瘩三枚，大如核桃，遂又盡開之，每日出鮮血碗許，由此飲食大減，凶證齊現，不得已出院。

又請中醫調治，百方無效，不數日而殞。
由此看來，西醫精於有形，略於氣化，不知阻陽進退消長之機，所以治內生之瘡，多不愈也。
按：本例為急性闌尾炎（大腸癰）無疑。

患者經手術治療，不數日而殞。
翟氏從此悟出：西醫精於有形，略於氣化。
意即中醫精於氣化，此言甚恰當。

診病疏理不及氣化，則難能扣准病機。
<b><span class="green">【案十六】</span></b>
邑北竇貴寨曹長貴余仁侄也，其妻患乳疽。

赴他醫調治月餘無效，迎餘往診。
見一乳爛去一半，膿水交流，其色紫黑，骨瘦似柴，言語低微，面色焦黃，診其脈濡弱虛細。
告伊曰：「乳者屬肝脾胃三經。

此證因鬱怒傷肝，思慮傷脾，肝脾氣鬱，結於乳房，血為之不行，結而為患。」
此證非從內治弗愈，先後服藥疏肝健脾以絕根株，患處上大金丹，提膿拔毒，化腐生新，經曰：「治病必求其本。」
即此謂也，遂用八珍湯加減，服五帖，膿漸稠，新肉漸長，飲食日增，共服十五帖，月餘痊癒。

此證倘不服藥，專用外治，舍本不問，吉凶不可知也。
<b><span class="green">八珍湯加減</span></b>
黨參12克，茯苓12克，白朮10克，當歸10克，川芎6克，白芍10克，熟地10克，穿山甲6克，瓜蔞皮6克，青皮6克，白芷6克，乳香10克，香附10克，金銀花10克，清半夏10克，甘草6克，水煎服。

按：《外科大成》云，「生於乳房，紅腫熱痛者為癰，堅硬木痛者為疽，由肝氣鬱結，胃熱壅滯而成也。」
本例為乳疽，責於怒傷肝，思傷脾。
故擬益氣養血、調肝活瘀，佐以清熱透絡為法。

<b><span class="green">【案十七】</span></b>
城內銀子井黃姓翁，七十歲，患承山發。
邀餘往治，見躺臥於床，滿面通紅，瘡大似盤，腐肉腫有寸餘，絕無膿意。

診其脈洪數有力，審其形亦無敗象，年雖老病卻有餘。
內服仙方活命飲，外上白降丹，以膏蓋之，每日一次。
三日外腐肉脫盡，正膿以生，遂換紅升丹，每日兩次。

二十餘日，病去五六，改服十全大補湯。
二月外共服藥二十四帖，遂獲平復。
仙方活命飲方見前。

十全大補湯方見前。
按：承山發又名腓腨發，發於小腿部，即現代醫學所稱的蜂窩組織炎，多由腎虛積熱所致。
<b><span class="green">【案十八】</span></b>
李崗李姓婦，四十歲，患偏對口，月餘，迎餘往治。
見腫勢甚大，上至巔頂，下連至脊，堅硬如石，絕無潰意。
告伊曰：「正對口屬督脈為陽，自下行上，易於腫潰；偏對口屬膀胱為陰，由上行下，月餘不潰者，純陰無陽也。

有人患此，先將生死置於度外，不誤治法，亦有得生者。
倘不得治法，服敗毒之藥，如冰上加霜，不知急令陰變為陽，未有不斃命者。」
遂用黃耆托裡湯加減，服五劑，瘡根日收，焮腫日消，正瘡漸長，又生大疼，時輕時重。

原方又服五劑，浮腫消淨，以指按之，遂按遂起，膿己收矣。
用尖刀挑開，紅白膿出兩碗餘，即時輕爽。
外上紅升丹，每日兩次，又服黃耆湯七、八劑，漸漸痊癒。

外科一門，不明臟腑經絡，陰陽表裡，寒熱虛實，全恃上藥、膏藥，有不誤人命者，餘不信也。
<b><span class="green">黃耆湯</span></b>
當歸12克，黃耆12克，白芷10克，川芎10克，金銀花10克，茯苓10克，白朮10克，乳香10克，沒藥6克，防風6克，油桂6克，炮薑6克，廣陳皮10克，川羌活6克，炙甘草6克，水煎服。

按：外科一門，不明臟腑經絡，陰陽表裡，寒熱虛實，開口動手便錯。
翟氏深明內外一體之理，所以依外知內，從表知裡，用藥焉能不效。
<b><span class="green">【案十九】</span></b>
域內土地閣街馬姓婦，年近八十，患正對口，二十餘日請餘往治。
瘡口大似茶杯，膿色稠黃，腐肉尚未脫盡。
診其脈洪而有力，問其飲食，喜涼惡熱。

伊子問曰：「日夜疼痛不止，何也？」
餘云：「內經曰諸痛癢瘡，皆屬於心。
汝母年雖老，而稟賦甚厚，又屬陽臟之人，以脈證並參，此證非大涼兼瀉不愈。」

遂用內疏黃連湯，服一帖大瀉兩次，內熱已減，疼已稍止，脈洪而有力，比前略退。
原方又投一帖，餘症盡除，停藥不服，外上大金丹，每日兩次，以膏蓋之。
自診起日近月餘而愈。

<b><span class="green">內疏黃連湯</span></b>
皂刺6克，防風10克，川羌活6克，白芷6克，穿山甲6克，連翹10克，當歸10克，乳香10克，黃連6克，沉香3克，花粉10克，金銀花12克，生地15克，川大黃15克，丹皮10克，梔子6克，甘草6克，水煎服。
按：正對口又名項疽，生於項之中，因與口相對，故俗名對口，屬督脈陽熱火盛。

焮紅腫痛易治，根大堅硬者難療。
本例脈證悉屬陽證，故遣用涼血解毒之味而愈。
<b><span class="green">【案二十】</span></b>
田陵寨李某，年六十餘，患合谷疔，赴餘家診治。
大似高粱籽，色黑如墨，硬似鐵石，一手盡腫，上至尺澤穴，俱堅硬。
告伊曰：「此證手陽明大腸部位，因大腸久積火毒，盡歸於此，必先服藥，瀉大腸火毒，外用三棱針，將此疔正頂刺入五分深，再將白降丹錠插入疔內，用膏藥蓋之，三日外，連疔根盡都拔出，然後再上紅升丹，方保無慮。」

伊深信。
服黃連解毒湯，三帖腫消完，上白降丹，三日之外，連疔根脫落一塊，大如紅棗。
遂用紅升丹每日兩次，新肉漸生，飲食大進，二十日遂收全功。

<b><span class="green">黃連解毒湯</span></b>
黃連6克，金銀花15克，玄參12克，紫花地丁12克，蒲公英12克，連翹10克，梔子6克，丹皮10克，薄荷葉10克，沒藥6克，乳香10克，甘草6克，水煎服。
按：合谷疔生於虎口，又名虎口疽、丫叉毒、臂蟹毒，乃由於陽明大腸火毒久積可成。

方中黃連、連翹、蒲公英、紫花地丁，金銀花均能瀉大腸之火，佐以活血涼血解毒，是以承制之法克服亢害的作用。
<b><span class="green">【案二十一】</span></b>
張顯亭患中脘發，屢治不愈，二十餘日。

迎餘診治，見其瘡頭大如湯碗，焮腫似盤，瘡口深有寸餘，腐肉不脫，新肉不生，診其脈洪盛有力。
此係脾胃火毒結聚而生。
當先服仙方活命飲，三帖以解內毒，外上大金丹，化腐生肌。

日有佳兆，三十日而愈。
仙方活命飲方見前。
<b><span class="green">【案二十二】</span></b>
管獄員王子勉，年五十餘，一子三齡，患瘟疫後，毒氣不盡，結於左腮之下生瘡，中、西醫百治無效。
邀余診視，見小兒身體極瘦．診其脈亦無凶象。
再審瘡形，口深寸許，色又暗淡，膿水清稀，真虛證也。

幸無臭氣，雖屬危證，尚且可治，惟費時日耳。
子勉曰：「但求能得性命，實屬萬幸，遲速何妨。」
又喜小兒善於服藥，每日一帖，外上紅升丹，摻玉紅膏。

余愛子勉忠厚長者，惟此一子，每日一次，親自上藥調理，共服三十餘帖，近五十天方搏瘳。
方開於後。
黨參6克，當歸6克，川芎6克，茯苓6克，白朮6克，炙甘草3克，白芍6克，防風6克，連翹6克，白芷3克，陳皮6克，乳香6克，金銀花10克，柴胡6克，桔便10克，水煎服。

按：膿水清稀，為真虛證，而瘡無臭氣，實為佳兆。
<b><span class="green">【案二十三】</span></b>
城內耿順德，年二十餘。

患玉枕疽，瘡形甚惡，大如瓜蔞，疼似火燒，硬如鐵石，半月後不潰，診其脈皆虛細無力。
此係督脈受寒濕凝結而成，久之寒化為熱，陰變為陽，方能成膿。
目今之治，先服仙方活命飲，令其速潰，以免毒氣蔓延。

伊亦信服。
三帖瘡已半軟，又投四帖，瘡已熟矣。
用刀取破，膿血各半碗許，上以紅升丹，每日兩次。

共服藥十帖而愈。
仙方活命飲方見前。
按：玉枕疽，疽生於玉枕故名。

少壯人紅腫出白膿者易愈，老弱人紫陷流黃水者難瘥。
本例屬前者，故用仙方活命飲十帖而愈。
<b><span class="green">【案二十四】</span></b>
閣老莊石某，年二十餘。
在田耕作，被農器將腿撞破，出血若干。
此是五月天氣，極其炎熱，患者避暑於新房，內地甚潮濕，躺臥半日許，將起時周身挺硬，口緊不開。

請診視，餘告曰：「此名金瘡，風濕侵入經絡，如油入面，實是難提，急備後事為要。」
越一日果歿。
按：金瘡即破傷風。

此患者周身挺硬，口緊不開，病勢至重可知，故預後不佳。
<b><span class="green">【案二十五】</span></b>
西門內王姓小兒，五歲患手背發，屢治不愈。

邀余診視，見小兒手背筋骨盡露，所流俱是臭水，並無膿意，小兒體極瘦弱。
伊母又云：「大便日瀉三、四次不等，夜間疼痛不止。」
餘診其脈，六脈皆虛細無力，此因久病失於調補。

瘡科又屬破漏之證，如同居家，每日非用錢十串不能過活，若僅有進款五串，不止日貧，且有凍餒之虞。
此兒之瘡，三月內臭水淋漓，非虛乎！飲食減少，非虛乎！大便滑，非虛乎！由此思之，臭水無膿者，正見元氣虧損，不能化毒之明證。
今治法宜先服十全大補湯以壯氣血，氣血壯自然化毒變膿，外上紅升丹，提膿拔毒。

各外科書皆云，有膿則生，無膿則死，此千古不易之言。
伊父母聞余論深以為然，遂服十全大補湯，五帖後，疼痛稍止，似乎有膿。
又投五帖，泄瀉自止，飲食大增，膿變稠黃，臭氣已去，生機日多，脫去危險。

此證自餘治，始終四十二天，共服藥三十帖而愈。
倘若不從內治，全恃外治之法，恐終不免亡。
常見有患瘡者，連年不愈，外科家不間新舊虛實，滿口謂毒氣不盡。

至於用藥，輕者涼血解毒，重者硝黃亂投，猶言宜清內毒，竟使元氣日消，毒氣日盛，不死不休。
如此而死者，不勝屈指，皆因不明《內經》虛實大論之誤也。
十全大補湯方見前。

按：翟氏擅長托補法治療瘡瘍破潰證，常用方劑為十全大補湯。
本例論證入微，發議有據，遣藥平中有奇，為翟氏用托補法的範例。
<b><span class="green">【案二十六】</span></b>
北郭外王莊趙清彥之妻，年近五十，患乳疽。
初得乳中結一核，大如棗許，百治無效。
至半載一乳俱硬，請某醫。

云：「瘡堅硬尚未熟也。」
日夜疼痛不止，無奈迎餘診治。
餘以指捏之，外堅而內軟，問伊疼之日數，伊云：「大痛月餘矣。」

餘曰：「痛甚者內中必是腐血，決無膿。
若用刀刺破，放出敗血，疼可立止，此是開門逐賊之治，亦免再壞良肉。
服補養氣血疏肝之劑，可圖漸愈，難求速好。」

患者樂治。
遂用尖刀刺至軟處，約二寸許，黑色敗血流有二碗餘，疼痛輕七八分，外上紅升丹，新肉日生，精神日強，飲食日增。
共服藥近二十餘帖而愈。

方開於後。
黨參10克，白朮10克，茯苓10克，炙甘草6克，當歸6克，川芎6克，白芍10克，香附10克，青皮10克，鬱金6克，廣木香6克，丹參10克，連翹10克，紅花3克，陳皮6克，金銀花10克，小柴胡12克，水煎服。
按：翟氏不僅善於用內服藥及外敷藥治療瘡瘍，必要時還配以刀治，足見醫術之精。

<b><span class="green">【案二十七】</span></b>
余友杜海亭令正，因鬱怒思慮，左乳中結一核。
初得大似核桃，二月後大如碗許，漸疼甚，堅硬無比。

請余調治，餘曰：「此瘡名為乳岩，患此證者實屬難治，倘是他人，定然辭去，交屬至厚，盡我之技，以投知己。」
此瘡近無生膿之理，仍當令其泄散為要。
先用火針刺之，十日一次，將乳針透，內服開鬱活血、攻堅破銳之藥，每天一服，無令間斷，至少三十帖，或可消散，縱不能消完，亦可轉重為輕。

三月初間治起，至四月半共針五次，服藥三十餘帖，竟消於無有矣。
方開於後。
當歸15克，川芎12克，白芍12克，瓜蔞皮10克，穿山甲6克，皂刺10克，白芥子6克，紅花6克，丹皮10克，乳香10克，香附12克，青皮10克，半夏10克，小柴胡15克，鬱金6克，防風10克，白芷10克，花粉6克，甘草6克，水煎服。

按：乳岩即乳腺癌，屬難療之疾，古有「百無一效」之說，多由憂鬱損於肝脾所作，並提出「清心滌慮」為治療之一要。
本例針藥並治，補中有消，消中有補；養血不忘調氣，止痛不忘通絡。
所列方藥，平淡無奇，但非如此，實不能漸消，虛不能見回。

可見即是疑難重證，亦不可獵奇，始終要遵循仲景所說的「觀其脈證，知犯何逆，隨證治之。」
才能化險為夷，轉危為安。
<h2>十一、頭痛門（凡九案）</h2>

<b><span class="green">【頭痛總論】</span></b>
頭痛之證，種類甚多，有風、有寒、有痰、有火、有虛、有實、有內傷、有外感。
治此證者，風者散之，寒者溫之，火者涼之，虛者補之，實者瀉之，外感者驅之，內傷者調之，有斯證者投斯藥。

只要臨證細察，藥不妄投，至於病之吉凶愈否，自問無愧。
余治之多遵王肯堂的《六科準繩》和李中梓的《醫宗必讀》二書，不能十治十痊，亦可愈十之七八，餘論是否，望高明證之，餘之幸也。
<b><span class="green">【醫案】</span></b>
<b><span class="green">【案一】</span></b>
余友栗守道患頭疼，腦如破，項如拔，頭腫似鬥，他醫作腦發炎治之，一日連射三針，殊少效。
中醫作風寒治之，大概川羌活、藁本、細辛、荊、防之類，服二劑其疼轉劇，日夜無寧刻，二日又起雲翳，對面失明，目疼如抉。

迎餘往，診得心肝二脈洪數且實，經曰「肝開竅於目」，木為火之母，火盛者腫，是木火通明之象，作風寒治之，正是風助火勢，火借風威，助紂為瘧，無怪乎病之加重也。
宜涼開瀉心更兼走空竅之藥，服一帖頭疼愈，二目己輕，二、三帖後，改治眼退雲翳之藥，漸漸見功，服藥十餘帖，二目復明如舊。
方開於後。

當歸15克，生地30克，白芍30克，菊花60克，玄參60克，龍膽草10克，胡黃連6克，丹皮24克，黃連6克，黃芩15克，木通10克，連翹30克，芥穗10克，金銀花30克，桔梗15克，薄荷葉15克，甘草10克，水煎服。
按：《內經》論頭疼，以六經作為分類依據，但在臨證時必須結合氣血的盈虧，邪氣的盛衰進行辨證，處方才能中肯。
若一見頭疼，不辨風、寒、痰、火及表裡虛實，即以祛風藥治之，非但無效，甚或有害。

<b><span class="green">【案二】</span></b>
邑東南新莊王姓婦，年五十餘，患偏頭疼十日外，左邊一目被雲翳蒙完，頭疼更甚，晝夜慟哭不已，意欲自縊，被家人救活。
某醫誤作風寒入腦戶治之，猶如火上加油。

後迎餘治療。
詳細診視，此證與栗守道病大同小異，惟多鬱怒傷肝一證，遂用疏肝開鬱、瀉心火之藥，一帖頭疼去其半，三服後頭疼痊癒。
後改治眼之藥，服八帖眼亦復明如初。

方開於後。
小柴胡60克，白芍30克，玄參60克，杭菊花60克，龍膽草10克，梔子15克，丹皮15克，胡黃連6克，木通6克，甘草10克，水煎服。
按：翟氏善用重劑柴胡舒肝解鬱，但必配以白芍養肝，即「治其陽者，必調其陰，理其氣者，必調其血。」

究其源，上溯自仲景的四逆散。
<b><span class="green">【案三】</span></b>
邑西七里崗胡姓，年六十餘。

頭疼如碎，嘔吐不止，二目數日失明，眼科專家百治罔效，伊轉托栗守道先生懇求余治。
伊云：「自知二目難愈，但望頭疼稍止，苟且得活，遷延餘生足矣。」
餘曰：「此證勿須診脈，餘對此病，頗有閱歷。

此因肝火上衝，腦戶受風，風火混合，狐假虎威故作祟，甚惡也。
倘誤用羌、荊、防、天麻之類，無不加重，治宜甘寒涼潤之品，無不立驗。」
餘用：

玄參60克，白芍15克，麥冬30克，白菊花90克，芥穗10克，辛荑6克，生地30克，龍膽草6克，胡黃連6克，知母18克。
水煎服。
服一帖而頭疼輕，四帖痊癒，目能見物後，又服退雲翳之藥，十餘帖病已痊癒。

以上三證，類於此者甚多，勿須再書，一隅反三。
不一而足。
按：胡姓頭疼如碎，嘔吐不止，二目數日失明，為緣□風內障（急性充血性青光眼）無疑，若不急治或治不得法，目難明復。

翟氏用重劑甘寒涼潤藥兼苦寒瀉火之品，四帖痊癒，足見閱歷之深。
但如此急證還有寒邪上逆所致的，治法與此迥別，臨證不可不察。
<b><span class="green">【案四】</span></b>
南門韋姓，患頭疼證，每日卯時其疼如碎，誤作太陽寒證治之，令發大汗，不但不輕，反而沉重。
迎餘往診，肝脈弦數，此因怒動肝火，火性炎上，直衝巔頂。
古云「火盛者疼」。

治宜疏肝清熱，頭疼自止。
遂用：
小柴胡21克，清半夏10克，青皮10克，香附15克，白芍12克，當歸10克，龍膽草10克，胡黃連10克，生地12克，梔子10克，丹皮10克

服一帖，病去二三，四帖痊癒。
按：卯時疼重，卯屬木，又肝脈弦數，是肝火上衝證，治以清肝火甚當。
<b><span class="green">【案五】</span></b>
本城人李書林，作小販貿易，頭疼欲死，百治無效，請餘診治。
肺脾二部脈極細無力，此上焦元氣不足者令人頭疼。
徜不明此，誤作他證治之，其病必重。

治以大補元氣，頭疼自愈。
遂用：
黨參15克，當歸10克，川芎10克，白芍18克，熟地18克，炙黃耆15克，炮薑6克，肉桂10克，白芷6克，附子10克，升麻6克，柴胡10克，陳皮10克

服一帖稍效，四帖痊癒。
<b><span class="green">【案六】</span></b>
東郭外邊莊邊廣照，余友一也，伊令侄患真頭疼，百治絕效，迎餘往治。

至時見患者側臥於地，頭上放一棉衣，一人坐於患者頭上，兩足懸起，頭疼稍止。
診得兩寸脈俱細，其餘兩關、兩尺皆已無神。
此真絕證，腦已壞矣，即扁盧亦無如何，越日而亡。

死後十指皆青。
此證四十年來，僅見一人而已。
按：《靈樞？

厥病》：「真頭痛，頭痛甚，腦盡痛，手足寒至節，死不治。」
此例即是。
<b><span class="green">【案七】</span></b>
西門呂姓婦，年近七十。
患腦中風，頭疼殊甚，某醫誤作上焦火治之，大概服藥俱屬芩、連、梔、柏之類，三劑無效，請餘診治。
診得兩寸脈浮緊，此屬上焦中風寒之故。

遂用：
川羌活10克，防風10克，荊芥6克，白芷10克，細辛3克，蒼耳6克，川芎10克，蔓荊子6克，辛荑6克，乾薑6克，獨活10克，甘草6克。
水煎服。

一帖而疼稍止，三帖頭疼如失。
按：此例為川芎茶調散治驗。
<b><span class="green">【案八】</span></b>
余表兄年五十餘，每逢冬令，感冒風寒，頭疼極重，屢治不愈。
餘用：
蠶砂一碗，防風12克，辛荑10克，天麻10克，生附子10克，川芎10克，生薑30克，蔥白6條。

以上共九味，於鍋內炒熱，用布包好，令患者以頭枕上，左右換易，令出汗避風。
如此熨之，每日三次，共五天，由此而終身再不發。
此等亦古人外治之一端也。

按：熨法早在《靈樞經？
壽天剛柔》中已有記載，屬中醫外治法一種。
此法對屢發頭疼，病重不危的患者，尤為適宜。

<b><span class="green">【案九】</span></b>
邑東官莊梅姓婦，產後出房太早，患頭疼，半年治不廖。
迎餘往治，診得六脈皆虛細無力，此因新產，氣血雙虧，風寒乘虛侵入腦戶，正氣不能托送。

宜用十全大補湯。
氣血充足，風寒不能停留，自然解散，有何頭疼不愈也。
共服十二帖而愈，永不再發。

十全大補湯方見前。
<h2>十二、筋骨疼痛門（凡十一案）</h2>
<b><span class="green">【筋骨疼痛總論】</span></b>
筋骨疼痛之證，古人雖有五痹之名，痹者主疼，故治痹之方，備而且精，倘能認准證候，屬痹證，用五痹之方，投之無不立見神效。
只因五痹外疼痛證，比五痹更多。
有氣虛不運之疼，有血虛不能養筋之疼，有傷寒溫疫初得之酸疼，有花柳毒、楊梅入骨之疼，有年老腎虧之疼，有少年受勞苦太甚，及至中年之疼，有跌打損傷之疼。

夫筋骨之疼，不勝枚舉。
又有內傷之疼，外感之疼，有不內外傷之疼。
氣血雙虧，勞苦過度，此內傷之疼也，傷寒溫疫初得，此外感之疼也，跌打損傷，此不內外傷之疼也。

證既不同，治法各異，認清病證，治有何難。
惟證候不明，張冠李戴，朱紫混淆，亂試針灸，妄投藥餌，輕者變重，重者致死，過後悔悟，已成覆水難收。
孫真人云：「膽欲大而心欲小，智欲圓而行欲方。」

東垣云：「醫者意也，神明精巧，存乎其人。」
醫之一道，能熟此數語，亦可運用無窮矣。
<b><span class="green">【醫案】</span></b>
<b><span class="green">【案一】</span></b>
北呂寨村王姓，年五十餘。
夏令務農，身出大汗，乘涼躺臥大樹下，自此兩腿疼痛難移，日輕夜重，病證日重一日，無奈迎餘往治。

診得肝腎脾三部脈均沉緊，《脈訣》云：「沉者主寒，緊者主疼。」
此屬寒邪無疑。
遂用溫散寒邪和通經絡之劑，服一帖無效，又服二帖，夜疼減半，共服八帖，平復如故。

方開於後。
當歸12克，紅花6克，川羌活10克，黃耆15克，防風18克，川牛膝10克，制草烏10克，制川烏10克，鑽地風6克，秦艽10克，官桂10克，麻黃6克，千年健12克，桂枝10克，乳香10克，甘草6克，酩流酒為引。
<b><span class="green">【案二】</span></b>
呂寨王子明女，年八歲。
中風寒半身不遂，用人扶持，僅能移步，三月餘屢治不驗，迎餘診療。
診其脈，因虛弱中風寒之故，經絡被寒邪滯塞，氣血不行。

治宜先用針開通血脈，然後回其虛，逐其邪，徐圖緩愈可也。
遂針足三里、陽陵泉、太衝、委中諸穴，各灸十壯，後服黃耆除風湯，十五帖漸獲平復。
<b><span class="green">黃耆除風湯</span></b>
炙黃耆12克，防風10克，秦艽6克，川羌活6克，獨活6克，川斷6克，桂枝6克，川牛膝6克，木瓜6克，沒藥10克，茯苓10克，紅花3克，白朮10克，官桂6克，炙甘草6克，柴胡10克，附子6克，酩流酒為引。
<b><span class="green">【案三】</span></b>
薛樓薛某，舌耕為業，年五十二歲。

稟斌甚弱，久坐傷脾，又逢夏令暑氣炎炎，乘涼太過，漸覺半身麻木不仁，微有不遂之兆。
迎餘往治，診得肺脾之脈極虛兼緊，脈訣云；「緊者主寒」。
遂開十全大補湯加減，共服二十帖，平復如舊。

後患者問余曰：「服除風之藥十餘劑無效，今先生亦用除風之藥而痊癒者何也？」
餘曰：「伊雖用除風之藥，內無補藥，中氣不振，邪氣沉匿於血脈之中，如何能去？
經曰：不能回其虛，安能攻其餘？

，景岳先生云：正足者邪退，又云：補正即是發表，灌根即是灑葉。
余尊古人成方，所以有效也。」
<b><span class="green">十全大補湯加減</span></b>
黨參12克，白朮10克，茯苓12克，炙甘草6克，當歸身10克，炙黃耆15克，白芍10克，熟地12克，川芎10克，川羌活10克，千年健10克，鑽地風10克，桂枝10克，秦艽10克，麻黃6克，炮乾薑6克，川杜仲10克，川木瓜6克，陳皮6克，附子6克，地龍10克，水煎服。
按：補中有散，散而無傷，散中有補，補而無滯，補散相伍，正回邪祛。
<b><span class="green">【案四】</span></b>
北郭外范莊胡姓婦，年二十餘兩腿、兩足疼痛非常，兩足如站火中，每日至申刻，大哭不止，至明方已，臥床二月餘，數治不愈。
請餘往療，診得肝脈甚虛，兩尺脈洪大且數，中取不見，此證乃係陰火太旺之證。
余用知柏地黃湯重劑加減治之。

古云：壯水以制陽。
先服一帖，似乎有驗。
又服一帖，疼去二三。

速服八帖，其病如失。
<b><span class="green">知柏地黃湯加減</span></b>
熟地30克，山藥24克，茯苓18克，山萸肉12克，丹皮12克，澤瀉10克，知母12克，黃柏10克，玄參18克，龜板12克，夏枯草15克，當歸12克，白芍15克，生地15克，乳香10克，水煎服。

<b><span class="green">【案五】</span></b>
西北黑木崗人楊逢春，冬令出外貿易，偶逢大雪，困於店中，半月方晴。
在店內受寒，初覺兩腿麻木，又十日後，酸疼不止，漸至腰間，不能舉動，痿臥於床，飲食日減。

迎餘治之，診得肺脾腎三部脈沉遲，此是寒邪入筋骨之中，非旦夕可愈。
遂用大活絡丹治之，二帖後病如故，命伊再服三帖，雖無大效，略能轉側。
又服八帖，病去六七。

共服二十一帖，方收痊癒。
<b><span class="green">大活絡湯加減</span></b>
當歸12克，川芎12克，川羌活12克，乾薑10克，紅花3克，桂枝12克，川牛膝10克，防風10克，荊芥10克，附子6克，香附10克，秦艽10克，杜仲10克，白花蛇10克，木瓜10克，陳皮10克，制川烏12克，制草烏10克，酩流酒二兩為引。

<b><span class="green">【案六】</span></b>
西門內陳老白，年四十二。
患周身筋骨酸疼，但不麻木，每遇怒氣，其疼更甚，腰又獨重於他處。

三年之內，百治不愈，懇餘診療。
診得肝脈弦數，脾脈洪緩。
此因肝經之怒氣與脾經之濕熱，合而為一，流入筋骨之間，所以疼生焉。

作風寒治，無怪乎病之不愈也。
治當疏肝調氣為主，清利脾之濕熱為標，標本同治。
每帖藥用好酒二兩，與藥同煎。

餘深有用意。
酒屬濕氣化成，又借物有同氣相求之理，引之以作嚮導，直攻入濕邪之中，豈有不效之理。
兩服後略有效驗，更進三帖，病去五六。

共服十三帖，三年沉屙，一旦掃除矣。
<b><span class="green">疏肝除濕湯</span></b>
茯苓18克，柴胡21克，廣木香10克，白芍18克，龍膽草6克，黃連6克，梔子10克，滑石15克，澤瀉10克，黃柏10克，青皮12克，香附12克，蒼朮12克，甘草6克，好酒為引。

按：何以知肝經怒氣與脾經濕熱流入筋骨之間？
每遇怒氣，其疼更甚，肝脈弦數，脾脈洪緩，足以為據。
<b><span class="green">【案七】</span></b>
濟南人庠生李松岩，在杞縣署管帳房。
伊患腰疼證十餘年，屢治不廖，迎餘治療。
診得兩關、兩尺之脈沉緩，重取微數。

又問善飲酒否，伊云：「前數年每日飲酒不下十兩，近因腰疼，每逢少飲，即覺加重，故以此斷絕不飲。」
餘曰：「今雖不飲酒，而病尚在。
酒者性屬陽而體屬陰，陽邪升於上，呼吸之間，從口鼻而散，濕邪留於中，先傷脾胃之中氣，中氣已傷，不能送酒之濕邪，纏綿難已，又未能得治此證之善法，何能愈也？

今對此證雖能治療，難求速愈，非服丸藥五、六斤不可。
伊云：「倘能愈疾，即十斤有何難哉。」
余遂定<b><span class="green">解酒除疼丸</span></b>：

枳椇子60克，神麯18克，葛根30克，白朮60克，茯苓60克，黃連30克，黃柏15克，澤瀉18克，滑石30克，龍膽草12克，升麻18克，柴胡15克，薏苡仁30克，扁豆30克，山藥30克。
共為細末，和水為丸，每日辰戌二時，各服15克。
服二斤之後，疼去二三。

共服七斤余，平復如故，永不再發矣。
按：腰疼十餘年，腎虛可知。
但患者嗜酒過量，且每逢少飲，腰疼加重，故以除酒毒為要務。

<b><span class="green">【案八】</span></b>
邑南毛崗有農人何姓者，甚貧，年六十歲。
患兩腿連腰疼痛，更兼麻木，半年治不愈。

診得脾腎二部脈沉遲無力，因氣血虛弱，風寒襲入脾腎二經。
欲治此證先補脾腎，能令先後兩天氣血完固，何邪尚能留而為病也。
古云補正即是驅邪。

不能補其虛，安能攻其餘。
遂用先後兩補湯，二帖稍見效，八帖痊癒。
<b><span class="green">先後兩補湯</span></b>
熟地18克，山藥15克，茯苓12克，山萸肉12克，丹皮10克，澤瀉10克，白朮12克，炙甘草12克，黨參10克，當歸10克，川芎10克，生黃耆12克，遼五味子6克，芡實12克，巴戟天10克，水煎服。
按：方用六味地黃湯及巴戟天、芡實、五味子補先天之腎精，四君子湯及黃耆補後天之脾氣，更佐以歸、芍補血。
先後天得補，氣行血活，焉有不愈之理。

此為扶正祛邪法。
<b><span class="green">【案九】</span></b>
雎縣袁雨峰，年三十二。

稟賦極弱，瘟病之後，遂得筋骨酸疼之證，二載不愈。
迎餘往治，診得六脈虛細無力，此因瘟病初愈，房事太早，氣血雙虧之際，復傷腎水。
經云腎主骨，水虧則骨不得其養，而疼痛生焉。

此證除補腎之外，皆非正治。
伊云：「先生之論甚合鄙懷。
有云疼痛無補法，信乎？

否乎？」
餘曰：「此言固書於前賢，亦不可執著。
譬如傷寒初得病在太陽，其人又憎寒，寒熱往來，頭疼如破，此時正當用麻黃湯以發汗，而頭疼寒熱即解，此是疼無補法也。

又如小兒偶逢適口之物，一時貪食過度，又屬脾胃之陽虛最多，過食而不能消化，即是傷食之實證，壅塞上焦，上下不通者而疼痛生焉，治宜消導推蕩，宿積已除，諸症皆愈。
此又疼無補法之一端也。
類此者極多，一隅三反，存乎其人。」

彼方深信不疑，遂用補腎湯，服五帖見功，病去一二。
共服二十餘帖，諸症皆廖，身體強壯勝舊，始終亦無改方。
<b><span class="green">補腎湯</span></b>
熟地24克，山藥18克，丹皮12克，澤瀉6克，茯苓6克，山萸肉10克，巴戟天10克，首烏12克，杞果10克，遼五味子6克，杜仲10克，黑豆10克，續斷6克，川牛膝10克，龜板12克，蓯蓉10克，鎖陽6克，青鹽24克，甘草6克，龍骨12克，黑芝麻10克，破故紙10克，水煎服。
按：前賢云「痛無補法」。
翟氏認為此說不可執也。

前列先後兩補湯治療腰腿疼痛案即為一例。
本例列補腎湯治筋骨酸疼案，論證更為具體。
「痛者不通，通者不痛」是指實證而言。

但因虛致痛者亦屬不少，若遇虛證疼痛妄用瀉法，必致虛虛之患。
筋骨疼痛的補法，不外補脾、補肝、補腎，因脾主肉，肝主筋，腎主骨，故當調補所屬之臟，方能痊癒。
<b><span class="green">【案十】</span></b>
呂屯潘姓婦，年五十二。
每逢鬱怒，周身筋骨疼痛難忍，日夜啼哭，數治不愈，迎餘往療。
診得肝脈弦數有力，此因久積鬱怒，肝氣不伸。

古云，肝性急為病多疼。
許學士云：「肝無補法。」
易老云：「東方無補。」

似此肝病，非瀉不可，然而瀉肝，又必須補水，因水能生木，水虧則肝燥，水足則木得其養而不燥，不燥者性平，而鬱怒自解矣，何患疼痛不解也。
餘用六味湯加減治之，服二帖疼去二分，服五帖後，疼去大半。
共服十二帖，病良已。

再逢鬱怒，永不發矣。
<b><span class="green">六味湯加減</span></b>
熟地24克，茯苓18克，山茱萸10克，丹皮10克，澤瀉10克，山藥12克，當歸12克，白芍15克，香附12克，小柴胡30克（酒炒），龍膽草6克，胡黃連6克，水煎服。

按：肝藏血而主筋，血虛不能榮筋，則筋骨疼痛。
補腎水以生肝木，肝木得養則血暢筋柔，疼痛自愈。
非熟諳五行生克之理，難療此患。

<b><span class="green">【案十一】</span></b>
邑西十里崗邵姓婦，產後月內，周身疼痛，迎餘診療。
診得六脈細數無力，餘認為產後氣血雙虧之證。

用十全大補湯加減，服一帖雖未見效，而病亦未增。
余謂藥劑太輕，原方加重份量。
又服一帖，至夜間病勢大劇，疼痛難忍。

大哭不止。
患者云：「自服此藥覺得心胸滿悶，更添少腹疼脹。」
餘知乃用藥之誤也。

再為詳診，脈比前三日虛者變實，數者更數。
余明告伊曰：「此證是產後惡露未盡，因一時誤認為虛，反用補藥，以實填實，治之不當，故此加重。
餘雖有過，其心可原，倘肯再信，定能使病隨藥減，若再不驗，甘願受咎。」

幸患者信而無疑，餘即用失笑散加玄胡一味，共三味為細末，用酩流酒四兩，煎滾沖服。
二時許，少腹大疼一陣，遂下黑血塊如桃李者六、七枚，病去五六。
又服一帖，惡露始盡，三、四日竟獲十全。

因一時之誤認，幾乎令入夜台含冤，至今思之不免愧汗淋漓。
敬告同道君子，每臨證時，詳細診視，勿似餘庸鄙誤人，此又切切厚望也。
<b><span class="green">失笑散加玄胡</span></b>
靈脂15克，生蒲黃15克，玄胡12克。
按：六脈細數無力，故用十全大補湯，因服藥增劇，脈虛變實，而悟到惡露未盡，遂用失笑散加玄胡一味，熱酒沖服，三、四日而獲十全。
初治診為產後氣血雙虧，亦無大錯，若能於補中兼活，庶幾細微。

但誤治不諱，筆錄在案，可謂治學精神之篤實。
<h2>十三、黃疸門（凡十案）</h2>
<b><span class="green">【黃疸總論】</span></b>
黃疸之病，種類不一，有陽黃，有陰黃，有黃汗，有女癆疸之黃，有蟲黃，有膽汁滿溢波及血分之黃。
病源雖殊，其黃則一。
倘不識病源，惟知專用退黃之藥，以為黃退則病癒，舍本而治標。

天下有無源之水，無根之木乎？
不知追本求源，雜藥亂投，愈治癒危，有不誤人者鮮矣。
譬如陽黃者，濕熱發黃也，除黃利水即是對證之藥。

陰黃者，是久病氣血虛弱之證，健脾補腎，當無大謬。
黃汗者，乃濕熱浮越於肌表也，或開鬼門，潔淨府，亦正治也。
女癆疸黃者，因色欲過度，損傷先後兩天，當因其損而調之復之。

蟲黃者，新病殺其蟲，健其脾，久病者，先補元氣，後殺其蟲，此治蟲之次第也。
膽汁滿溢黃者，此證治癒，固屬不易，不可因難而棄之，輕忽人命，或安之、鎮之、慰之、補之。
此論不過大略而已，臨證通變，又在乎智者。

餘治斯證，多遵王肯堂先生《證治準繩》。
此書論證精詳，方藥簡當。
陳修園云：「詳而備，王肯堂。」

至哉言乎。
<b><span class="green">【醫案】</span></b>
<b><span class="green">【案一】</span></b>
邑東郭莊孟生，年十六、七，患陰黃年餘，治之未愈，邀餘診療。
見患者骨瘦似柴，面如煙薰，聲音低微，診得脾脈極虛，細問所服藥，皆係茵陳、梔子、黃柏、黑礬，大概除濕退黃利水之類。
而病毫不見效，日有加增，何也？

餘曰:「子之病陰黃也。
所服藥物，均治陽黃之品，於病相左，不重而何哉？
治宜大健脾腎二經，先使元氣充足，自能生血，血足自能華肉，勿須治黃而黃自化於烏有矣。」

遂用鍵脾補腎湯。
服三帖黃雖未退，飲食日多。
又服五帖，黃退三四。

更進八帖，面色變為紅活，神氣復掃，病痊廖矣。
<b><span class="green">健脾補腎湯</span></b>
熟地12克，茯苓12克，白朮12克，炙甘草10克，山藥12克，薏苡仁12克，扁豆12克，芡實10克，炮薑6克，附子10克，油肉桂10克，廣陳皮10克，升麻6克，柴胡12克，水煎服。

按：陰黃多因寒濕阻遏，脾陽不振所致。
《證治指南》云：「陰黃之作，濕從寒水，脾陽不能化濕，膽液為濕所阻，漬於脾，浸淫肌肉，滋於肌膚，色如熏黃。」
翟氏治此案從先後天著手，健脾利濕，溫補腎陽，使濕邪除，元氣充足，氣血化生之源得以恢復，不治黃而黃自退。

所擬之健脾補腎湯，甚合病情，故投藥而中病。
<b><span class="green">【案二】</span></b>
余友彭續亭，二十餘歲，患陽黃之證。

月餘外身目黃如金，體重難移，小便之色如黃柏水，飲食大減，短氣懶言，診得脾經脈沉數兼滑。
此因濕結於脾土之中，濕化為熱，故土色外現也。
短氣者，濕滯氣遏也。

飲食減少者，脾土喜燥而惡濕，脾失轉運之職，故食減也。
治宜利濕退黃之品，指日可愈。
用茵陳柏皮湯加減，服三帖而愈。

<b><span class="green">茵陳柏皮湯</span></b>
茵陳15克，滑石12克，梔子12克，檳榔10克，黃柏10克，木通10克，澤瀉10克，蒼朮6克，神麯10克，水煎服。
按：五色，惟赤色受潮濕則發黃。

五行惟火生土，五色惟赤會黃，母被子化，性處自然，未有子不侵食其母之氣者，侵食不已母乃化為子矣。
血分受濕，因濕而作熱。
熱則血分病矣，病則必生變化。

變化生則透出子色，故發黃也。
又濕能化為熱，不能化為火。
火與熱不同，熱在血分，火在氣分，熱有質無形，火性炎上。

譬如燃柴，火焰隨氣而升。
是知火在氣分也。
又如酪酒釀醬，穀質受濕氣之腐化，必自作熱，則熱融合含於汁質之中。

是知熱在血分也。
黃疸病，熱作血分，蒸溢氣分，所以有黃汗、小便黃等症。」
黃，土色也，濕氣合於土，故作熱則發黃。

翟氏所治是案，為陽黃屬實，治以清熱除濕，應手應效。
審其方藥，不離乎法，亦不拘於法，別具會心。
<b><span class="green">【案三】</span></b>
邑北尹店馬之才，年三十二，家赤貧。
因出外作小販，偶遇陰雨，連綿逾月不晴，困於店內，食不充饑，衣不避寒。
後天晴歸家，染病在床。

但覺胸腹滿悶，身重難移，飲食日減。
小便色黃，身目如金，遠看黃中似有灰黑之色。
診得脾胃脈，沉細無力，此乃饑飽勞役以傷脾土，乃陰黃之證。

治宜溫中健脾，兼利小水，似易可愈。
遂開一方，名曰溫中除黃湯。
服三帖後，病去四五，更進四帖。

諸症痊瘳。
此證若作陽黃治之，愈否尚在兩可。
余認為陰者，因遠看面有灰黑之色，脈色相合故也。

<b><span class="green">溫中除黃湯</span></b>
白朮15克，炙甘草10克，肉桂6克，炮薑10克，茯苓10克，山藥10克，蒼朮6克，陳皮6克，茵陳10克，砂仁6克，車前子6克，水煎服。
按：從遠看，面有灰黑之色，辨出陰黃，又與脈相參，精細，精細！於疑似之間，辨其真偽，堪稱高手。

<b><span class="green">【案四】</span></b>
邊興云之姑丈，年近五旬，患陰黃病，三年內百治不廖。
氣色灰黃發暗，略有動作，短氣不易接續。

邀餘治之，診得脾肺脈虛細無力，腎脈濡弱。
此證等於勞苦過度。
古云：「勞則傷腎。」

又云：「勞則傷牌」。
此是先後兩天並傷。
若不從根本治起，專務除黃，惟恐愈治癒危。

宜急固先天根本，再補後天之源，徐圖漸愈可也。
用先後兩補湯，服五帖少效，又十帖全廖。
<b><span class="green">先後兩補湯</span></b>
熟地18克，山藥15克，茯苓12克，山萸肉10克，丹皮10克，澤瀉6克，附子10克，油桂6克，炮薑10克，白朮10克，炙黃耆12克，炙甘草10克，芡實12克，五味子6克，扁豆10克，陳皮6克，茯神10克，水煎服。
按：翟氏創先後兩補湯，實乃以金匱腎氣湯加味組成。
金匱腎氣湯意在助陽弱以化水，滋陰虛以生氣，振奮腎氣，以復後天之本，佐以健補後天之品，俾脾之運化正常，先後天功能恢復，雖不治黃而黃可緩除。

<b><span class="green">【案五】</span></b>
邑南街有商人劉春明者，年二十餘。
患黃病年餘，服除黃健脾利濕之藥，不下百劑，毫不效驗。

病勢危急，後事已備，闔家不忍待亡。
迎餘往治，診得腎脈微細無力。
此證得於房勞太過，傷腎之故。

古有「房勞疸」之名，即此證是也。
當大補腎水，收復先天元氣，以生脾上。
土自能生金，腎水有源，不必治黃而黃自退矣。

六味地黃湯加減，原方服三十帖而愈。
<b><span class="green">六味地黃湯加減</span></b>
熟地24克，山藥18克，山萸肉12克，丹皮12克，茯苓10克，澤瀉10克，巴戟天12克，杞果12克，芡實15克，油桂6克，附子6克，遼五味子6克，牛膝10克，水煎服。

按：女勞疸是色欲過度，傷腎所引起，其特徵《金匱要略》云「額上黑」。
此案君治以大補腎水，兼用桂、附而愈。
蓋桂、附能溫化開瘀，故不治黃而黃自退，方義蘊奧。

<b><span class="green">【案六】</span></b>
邑西南門內趙鳳桐，年三十二，患黃疸證，半載不廖，邀餘治之。
診得脾脈洪滑有力，面色黃明，聲音壯厲，小便赤黃微疼。

此係濕熱壅遏中焦，結而不通，所以發黃也。
治宜攻其濕熱之邪，利其脾胃之濕，未有不愈者。
川大黃15克，茵陳12克，梔子10克，黃柏10克，黃芩10克，黃連6克，檳榔10克，枳實12克，滑石15克，甘草10克

水煎服。
一帖病去二三，後去大黃，又服三帖痊癒。
此是黃疸病之實證也。

按：茵陳蒿湯為治陽黃之正治方，加芩、柏、連、滑石等清熱利濕，甚合病情，故投藥則濕熱之邪速去而病瘳。
<b><span class="green">【案七】</span></b>
南馬莊王青山妻，年三十餘，妊娠五月，患黃病。

諸醫作濕熱治之，所用之藥，茵陳、梔子、木通，黃柏、黃芩、檳榔、枳實、滑石之類，服五、六劑後，患者飲食漸減，胎氣時動不安。
迎餘治之，診得六脈虛細無力，似有散意。
告伊曰：「此是濕熱發黃誠然也。

所服之藥，內無安胎之品，寒利太過，已傷胎元。
顧此失彼，故胎動不安也。
今治宜安胎為主，除黃為標，或可望愈。

若再專務治黃，不惟黃不能愈，胎亦不保矣。」
遂定一方，名曰安胎除黃湯。
二帖有效，又三帖大效，共服八帖，胎安而黃除矣。

<b><span class="green">安胎除黃湯</span></b>
茵陳6克，梔子6克，薏苡仁10克，陳皮10克，香附15克，當歸身10克，川芎12克，白芍12克，川斷10克，杜仲10克，茯苓10克，山藥12克，水煎服。
按：翟氏創安胎除黃湯，係景岳胎元飲加減化裁而來。

張氏胎元飲有益氣安胎之功。
因妊振黃疸誤治傷及胎元，致胎動不安，故用胎元飲主安胎以治本，加茵陳、梔子、薏苡仁、雲苓、山藥清濕熱除黃以治標。
如是標本兼治，胎安病去，是謂得法。

<b><span class="green">【案八】</span></b>
余友常伯石令正，患濕熱發黃病。
某醫誤認經病發黃，服調經調氣之熱藥，數劑不驗。

迎餘診斷，診得脾脈滑數，肺脈亦然。
此是母令子實之證。
經曰：「治病必求其本。」

餘用：
茵陳15克，梔子12克，黃柏10克，黃芩10克，檳榔6克，枳實6克，厚朴6克，木通6克，滑石12克，澤瀉10克，神麯10克，甘草6克
水煎服。

二帖見效，五帖痊癒。
此是濕熱發黃之實證也。
按：黃疸病診得「脾脈滑數，肺脈亦然」，乃脾胃實熱證無疑，實熱上逆，故肺脈亦見滑數。

翟氏用清熱利濕和瀉實熱並重之藥投治而獲效，可謂認證真切，遣方精當矣。
<b><span class="green">【案九】</span></b>
北關江姓婦，年七十餘，染黃病，臥床半載，數治乏效。

邀餘往治，見病者面黃如土，又診其脈，脾脈已見屋漏，知後天將絕，不易救治。
後越三日而歿。
古人云：「五臟之真色見於外者死。

，噫！信矣。
按：年逾古稀，染黃日久，後天衰敗，真臟脈見，命在垂危，病情危篤。
臨證診治，慎之，慎之！

<b><span class="green">【案十】</span></b>
蘭陽縣城內崔子明，年八齡，患黃病，身腫時作，腹疼，治黃之藥服過無數，終不驗。
赴杞請餘調治，診得小兒之脈，均有細緊之象。

又問腹疼時別有狀況否？
伊父云：「大半饑時疼者為多，飽時輕減。」
又問疼時有塊凸起否？

伊云：「無塊，淮長條如指許者有之。」
餘詳此病狀，似乎有蟲。
一轉念各書又無蟲黃之名，偶憶景岳云：「醫之一道，運用存乎一心。

遂開：
白朮15克，炙甘草10克，雷丸12克，使君子10克，鶴虱10克，榧子10克，蕪荑6克，楝根6克，檳榔6克，白薇6克，黃芩6克。
早起煎成，令服半碗。

至午時而腹甀¼加重，輾轉不安。
伊父恐懼，意欲解藥，餘曰：「不可，此時正是兵與賊戰也，再待片時，必有蟲下。」
至申時，小兒解下蛔蟲約五十餘條，長者六、七寸。

惟恐不淨，三日後原方復投一帖，又下蟲三、四十條。
小兒漸有虛餒之色，急服十全大補湯三帖，飲食日增，月餘而復原狀。
蟲黃之症，至今始知。

十全大補湯方見前。
按：認證真切，有膽有識，遣藥精當，立見功效。
<h2>十四、呃逆門（凡八案）</h2>

<b><span class="green">【呃逆總論】</span></b>
呃逆之證，俗謂「打格忒」。
吳中呼為「冷呃」，未必盡冷之為害也。

餘見有因久病胃敗之呃逆，有因寒氣之呃逆，有因痰之呃逆，有因氣衝上之呃逆，有因肝氣鬱結之呃逆，有孤陽不斂之呃逆，有火之呃逆，不一而足。
病源不同，治法各殊。
惟胃敗之呃逆，決無治法。

何也？
後天己敗，脾土壞矣，神醫難療。
其餘呃逆，治得其宜，均可立愈。

寒者，熱之、溫之；痰者，化之、吐之，火者，瀉之、涼之；氣衝上者，降之、順之，肝氣結者，疏之、平之，孤陽不斂者從引之、納之。
此不過治之大略而已。
至於千變萬化，順逆疑似之證，難預定治法。

又望高明君子，因常知變，因變知治，藥不妄投。
不惟余所深望，亦蒼生之幸也。
<b><span class="green">【醫案】</span></b>
<b><span class="green">【案一】</span></b>
邑人管青山，年三十餘，患呃逆證二十餘日，飲食難用。
某醫云呃逆病多危，辭不治。

患家固求，伊始開方。
用藥大概柿蒂、藿香、半夏之類，服二帖無效，又迎餘療。
診得脾胃脈沉實有力，此證得之於飲食塞胃，中焦停滯不行，阻礙胃氣不能下降。

下既不通，必反於上，自然之理也。
但使宿食一下，三焦之氣上下通順，不治呃逆，而呃逆自除矣。
某醫云多危者，乃久病忽加呃逆，謂之後天已敗，故多危。

此是新病，不能同論也。
遂用：
枳實10克，川大黃18克，焦山楂15克，神麯15克，麥芽12克

煎服一帖，午時大便不解。
原方又加川大黃12克，煎服。
至戌時大便解下二次，而呃逆立愈。

按：呃逆一證，久病為胃氣絕，新病形實，為伏熱攻發，有胃中傷食者，有心氣不舒者，須審脈證，因病施治。
此案脾胃脈沉實有力，知是食停胃中，用消積攻下法，立愈。
明乎治矣！

<b><span class="green">【案二】</span></b>
邑北關梁姓女十七歲，患呃逆，終日連聲不絕。
三月內服藥不下二十餘帖，殊無驗，延餘治之。

診得肝脈弦數，脾脈虛弱。
此因肝鬱生熱、火性炎上之故，木旺土衰。
倘得肝鬱一解，土不受制，何病不除！餘用：

柴胡30克，清半夏15克，鬱金15克，龍膽草6克，胡黃連6克，廣木香6克，梔子10克，香附10克，青皮10克
水煎服。
一帖病去五六，二帖全廖。

按：肝脈弦數，脾脈虛弱。
木勝克土，胃氣不得下降，故呃逆終日連聲不絕，翟氏重用柴胡、青皮、鬱金，疏肝解鬱，令其條達，解除肝木對中土的克伐，是謂不治呃逆而呃逆自止矣。
<b><span class="green">【案三】</span></b>
邑西和寨王姓婦，年二十餘。
因天癸正行，偶逢大怒，經血遂止。
至三個月時忽然鼻孔流血，復加呃逆，五日連聲不斷，飲食難進，奄奄待斃。

他醫作氣上衝逆治之。
均以木香飲順氣之類，無驗。
迎餘往療，診得肝脈沉滯且數。

此肝氣鬱結生熱，肝為藏血之臟，肝鬱而經血不下。
肝熱上衝呃逆者亦屬火證，治先解肝鬱，並涼肝血，使血下行，天癸一見，諸症盡掃，有何病魔之不除也。
余用通經轉逆湯，服二帖呃逆、鼻血皆愈，飲食大進，後又服五帖，經水始下，而獲十全。

<b><span class="green">通經轉逆湯</span></b>
當歸尾12克，生地12克，丹皮10克，紅花6克，京白芍10克，川芎10克，三棱10克，莪朮6克，梔子10克，龍膽草6克，茜草10克，生蒲黃12克，香附12克，牛膝10克，通血香6克，甘草6克，水煎服。
按：肝氣鬱結生熱，肝熱上衝則呃逆。

以通經治之，合乎法也。
<b><span class="green">【案四】</span></b>
西門內丁鴻賓之妻，年五十二，患呃逆月餘，治之不愈，迎餘往治。

診得肺脈洪大無倫。
此是肺火上衝。
治宜清金寧肺，一藥可愈。

用
蘇子18克，寸冬15克，生桑皮15克，黃芩10克，梔子10克，海浮石12克，葶藶子10克，桔梗10克，玄參12克。
水煎服。

一帖其病如掃。
按：肺脈洪大無倫，肺火上衝則呃。
以清金寧肺治之，合乎法也。

<b><span class="green">【案五】</span></b>
邑北鄭寨黃姓老翁，患呃逆十餘日。
有曰氣滯者，有曰胃寒者，有曰虛火者，有曰危證者，紛紛不一，用藥均無效驗，延餘診治。

診得脾胃之脈沉滑有力，此乃寒痰為病，又實證也。
治宜溫胃祛痰。
用

白朮12克，炮薑10克，丁香6克，煅礞石10克，枳實10克，白芥子12克，萊菔子10克。
早晨服下，至晚間病如故。
再服一帖，至夜半病去四五，飲食漸進，氣已順矣。

越一日，更進一帖，遂獲平復，永不再發。
按：寒痰結聚，礙於氣機升降，故致呃逆，非溫散無以去寒，非滌痰則氣機不暢，翟氏處方緊扣病機，遂用炮薑、丁香溫散寒邪，白芥子、萊服子、青礞石降氣蠲痰，白朮、枳實健脾理氣，以祛化痰之源。
標本兼顧，證源同治，故一舉而收功。

<b><span class="green">【案六】</span></b>
邑北毛樓楊姓女，年十八，天癸二年不行，骨瘦似柴。
大肉已脫，臥床不起五月矣。

忽加呃逆，延餘診治。
脈見魚翔，危證也。
余勉開一方，服之不效，越日而歿。

<b><span class="green">【案七】</span></b>
周崗周姓子，年六齡，患呃逆證十二日，飲食難進，強食則噎而嗆。
他醫認為食積，治之不臉。

延餘往療，診得肺胃之脈均沉遲。
此是肺胃之氣被寒邪凝結，不得下降之故，何食積之有？
無怪乎治之不愈也。

遂投溫胃降氣湯，一帖見效，二帖痊癒。
<b><span class="green">溫胃降氣湯</span></b>
炮薑6克，炙甘草10克，丁香3克，柿蒂8個，肉桂6克，藿香9克，清夏6克，橘紅6克，廣木香2克，陳皮6克，炙麻黃6克，水煎服。

按：肺胃寒邪凝結，則肺胃之氣不得下降，亦能令人呃逆，是從肺胃脈之沉遲見到。
知脈知證，故治以溫胃降氣立愈。
<b><span class="green">【案八】</span></b>
邑南張山頭王某，年六十歲，久病忽添呃逆。
某醫認為久病呃逆者死，辭不治。
邀餘往療，診得六脈虛數無力，此乃孤陽不斂，虛火衝上之故。

治宜納氣歸腎，引龍歸海。
遂用：
熟地18克，山藥12克，茯苓12克，丹皮10克，澤瀉10克，山萸肉10克，巴戟天12克，川牛膝10克，肉桂6克，附子6克。

水煎服。
一帖少效，原方服三帖全廖。
前醫云「久病呃逆者死」確有所本。

可惜未察無犯絕證，是知常而不知變者也。
按：久病脈虛數無力，脈病相符。
孤陽不斂，虛火上衝致呃逆，非為絕證。

故用金匱腎氣湯加味，助陽以生氣，滋陰以化水，使陰陽相濟，水火交泰，陽不得上越，火不得上衝，呃逆則發無由，歸於和平。
<h2>十五、失眠門（凡三案）</h2>
<b><span class="green">【醫案】</span></b>
<b><span class="green">【案一】</span></b>
余友張耀朗，舌耕士也。
以勞心過度患失眠證，徹夜不眠。

某醫曰是心火妄動。
用犀角、黃連、竹葉、石膏、燈芯之類，服數帖不效。
請餘往治，診得肝脈弦數有力。

經曰肝藏魂，肝熱則魂不守舍，如何得睡？
用甯睡清肝湯，一服見效，二服痊癒。
前醫云心火妄動者，誠然，惟知正治，不知隔治之妙也。

<b><span class="green">甯睡清肝湯</span></b>
生白芍30克，龍膽草6克，胡黃連10克，丹皮15克，青皮12克，龍齒18克，梔子l0克，柴胡18克，香附10克，當歸15克，水煎服。
按：失眠又稱「不寐」、「不眠」。

張景岳云：「勞倦思慮太過者，必致血液耗亡，神魂無主，所以不眠。」
肝藏血，血藏於肝則肝柔和，勞傷過度，則血液虧耗，形不藏血，肝陽偏盛，相火上亢，心君受擾，神魂不安於宅而致不寐。
翟氏明晰醫理，用苦寒瀉肝之龍膽草、胡黃連、丹皮、生梔子直折相火；合龍齒以鎮雷火；重用歸、芍柔肝補肝，佐柴胡、青皮、香附疏肝解鬱，令其條達。

因此，不治失眠，而失眠自愈也。
<b><span class="green">【案二】</span></b>
邑內孔姓婦，六旬外，患失眠證，月餘不愈。

某醫作陰虛治之不效。
請餘治療，診得心脈、命門脈俱虛細無力，此證乃陽虛不能濟陰之故。
當用陽藥以濟陰，使陰陽平均，自然睡熟。

遂開桂附八味湯加減。
服一帖無效；又投一帖，能少眠，更進二帖，竟得通宵清眠矣。
<b><span class="green">桂附八味湯加減</span></b>
熟地12克，山萸肉10克，茯苓10克，丹皮12克，山藥15克，澤瀉10克，油桂6克，附子10克，炮薑6克，巴戟天10克，杞果10克，破故紙10克，牛膝10克，炙甘草6克，水煎服。
按：是案翟氏診得心脈、命門脈俱虛細無力，乃是心腎不能交泰，水火不能既濟所致失眠證，用桂附八味湯，意在使心腎相交，水火相濟，陰陽平衡，引火歸元，失眠自廖。
<b><span class="green">【案三】</span></b>
邑西平廠村，余瓜葛親李姓婦，年五十外，失眠。
治皆用平肝瀉心火之藥不效。
請余往診，左尺脈細弱無力。

經曰「陰虛不寐」，此證是也。
用六味湯合四物湯，服二帖見輕，又三帖得熟睡矣。
<b><span class="green">六味湯合四物湯</span></b>
熟地18克，山藥15克，丹皮12克，山萸肉10克，茯苓10克，澤瀉10克，當歸10克，白芍12克，川芎10克，生地12克，水煎服。
按：左尺脈細弱無力，屬腎水虧而致失眠，用六味揚合四物湯壯水制火，補血養陰，甚合病情，故服藥立見功效。
<h2>十六、怔忡門（凡四案）</h2>

<b><span class="green">【醫案】</span></b>
<b><span class="green">【案一】</span></b>
玉皇廟王姓婦，四十餘，患怔忡驚悸病。

自覺心中惕惕，少聞物鳴之聲，即時驚恐汗出。
漸至面黃肌瘦，飲食減少。
三月內服藥不下三、四十帖，均無效。

看彼藥方，大概麥冬、朱砂、清半夏、川黃連之類，意在清熱鎮驚化痰。
診其脈，腎脈極細弱，心脈洪數無力。
此乃水虧不能濟火之故。

某醫之治，不知抽坎塞離之法，所以不效也。
餘用六味湯加遠志、菖蒲、玄參，服三帖有效，十帖痊癒，永不發矣。
按：怔忡俗名「心跳」。

心為火臟，血虛不足以養之，火氣衝動則跳，痰入心中，阻其心氣亦跳，胃火盛，上攻於心亦跳。
或開心竅，安心神，養陰血，或瀉胃之火，不外此種治法。
君治此證有四案，處四方，藥味大致略同，亦不外六味、四物，加開心寧神之藥。

明乎治矣。
<b><span class="green">【案二】</span></b>
伯牛崗張姓，年三十餘，患怔忡驚悸證。

夜不安席，每聞人言物鳴，驚恐不定，神情立變，屢治不驗。
請餘往療，診得心肝二脈洪數有力，察其氣色，滿面燥紅。
又問能飲水否？

答曰：「善飲」。
此乃肝木太旺，心火妄動。
經曰：「心者，君主之官，」君喜靜而惡動。

按五行，肝為心之母。
世間未有母害子者。
此有兩說焉，五行得其平者生，亢者害也。

欲安國，必先除賊，賊除則君權自復。
權復則令行，君明臣良，紛亂之世，化為清平，有何驚悸怔忡不除也？
餘用四物湯加減，服一帖微效，二帖大效，五帖全瘳。

<b><span class="green">四物湯加減</span></b>
當歸12克，川芎10克，白芍12克，生地10克，龍膽草6克，胡黃連6克，青皮10克，龍齒10克，丹皮10克，梔子6克，柴胡12克，甘草6克，水煎服。
<b><span class="green">【案三】</span></b>
余表侄年三齡，在街遊戲，兩犬爭鬥，將小兒衝倒，當日大熱不止，夜間更甚，略合眠則大驚大哭，偎藏母懷，言二犬來咬。
某醫誤作驚風治之，所服抱龍丸、驚風丸，及鉤藤、薄荷之類，又針十餘處，絕不效。
迎余往，見小兒如醉似夢，氣色黯淡。

古人云，驚傷膽，恐傷腎，此係膽腎兩傷，神魂失散。
安神定志，尚恐不及。
反作風治，驚則有之，風從何來？

天下小兒患斯證，而作風治，斃者更仆難數。
每思至此，不勝嘆惜。
余用安神定志湯，三帖痊癒。

<b><span class="green">安神定志湯</span></b>
熟地10克，當歸6克，白芍6克，山藥10克，山萸肉6克，茯苓6克，五味子3克，棗仁6克，龍齒6克，辰砂8分（研衝），遠志6克，天竺黃3克，水煎服。
<b><span class="green">【案四】</span></b>
沈玉魁年六旬餘，素有勞疾，忽加怔忡驚悸，晝夜不寐，屢治不愈。
迎餘往療，診得心脈虛極且數。
此因勞心過度，心火有升無降之故。

但使心火下降於腎宮，陰陽交泰，而謂通夜不能清眠者，餘未信也。
<b><span class="green">養心甯睡湯</span></b>
茯神9克，天竺黃9克，炒棗仁9克，柏子仁9克，遠志6克，辰砂3克（研），麥冬9克，菖蒲9克，連翹9克，黃連3克，燈芯2尺，蓮子心9克，甘草6克，水煎服。

<h2>十七、夢遺滑精門（凡一案）</h2>
<b><span class="green">【醫案】</span></b>
<b><span class="green">【案一】</span></b>
西門內趙姓，年十九，患夢遺，無隔宿。
三月後面黃肌瘦，虛汗似雨，短氣喘促，骨蒸潮熱，飲食減少。
澀精之藥，服過無數，殊覺罔效。

迎餘往療，診得心脈虛數，肝脈又洪。
此乃肝火過旺，心火上炎，不能下降，腎水虧極，難於上潮，成坎離不交之象。
某醫不明陰陽之理，若使坎離交濟於腎宮，有何夢遺不除也？

自製一方，名曰陰陽兩交湯。
四日服二帖，又遣兩次。
原方又服四貼，更輕。

共服十貼，遺精已痊癒，以上諸虛證全瘳。
<b><span class="green">陰陽兩交湯</span></b>
熟地30克，山藥24克，山萸肉9克，茯苓15克，澤瀉9克，丹皮9克，知母6克，黃柏6克，炙遠志6克，黃連4克，麥冬9克，炒棗仁9克，茯神9克，菖蒲9克，龍齒12克，甘草6克，水煎服。

按：精者，腎中陽氣所化，乃天一所生之癸水也。
心腎不交，水不濟火，其病夢遺。
觀翟氏陰陽兩交湯，即是養陰濟陽，水火兩治之法，明乎治矣。

<h2>孟氏跋</h2>
乙亥嘉平初旬，余友翟竹亭先生，以所著醫案見示，蓋抄存歷年所治疑難奇驗各症，裒集成冊者也。
凡上、下二卷，分門十七，二百三十五案，每門先以總論說明病源同異，主治應遵某書，治療概要方法，次詳記某人患病情狀如何，診斷如何，處方效果之遲速。

綱舉目張，朗若列眉。
餘素不知醫，未能判其得失。
捧讀之下，第見一片慈云，藹然紙上，不禁博濟之思，油然而生。

未審同業讀之，感發興起，又當何如？
余聞先生少□失學，操微業糊口，暇輒究心醫道。
初習針灸之術，繼乃潛研醫書。

逢士人問字，遇醫生質疑。
虛心求教，誠意動人。
故一時士大夫，咸樂與往還，指陳詳明，不留餘蘊。

其得之也難，守之也堅，其致力又勤且專，積久遂博通群書，深造自得，而有取之左右途源之妙。
懸壺問世四十餘年，著手成春、藥到病除者，不能僂指。
茲編所載，大率症出非常，不易治療，而別具慧心，出奇制勝，故特舉之以示範焉。

間有醫治乏朮、認證錯誤者，亦直言不諱。
非自暴其短，正見醫道之難，關係之重，不容掉以輕心耳。
故余讀先生全卷，雖不明醫理，對為醫之道，確得幾種暗示：博學詳說，融會貫通，以植基礎其一，病若在己，盡力救治，如恐不及其二，望聞問切，凡百盡致，勿留遺憾其三。

惟此三點缺一不可。
故先生是書，雖云成案，其意旨亦只指示津途，供作參考，神而明之，仍自存乎其人。
倘或膠柱鼓瑟，認為經驗良方，遇類似之症，冒昧抄襲，吾恐毫釐之差，千里之謬，遺誤病者，在所不免，是則愚陋之見，願同仁矜矜致慎者也。

<b><span class="green">墅垣氏孟昭朴謹跋</span></b>
<h2>孫氏跋</h2>
甲申冬，摯友翟君竹亭，以所著醫案見示，曰：「是編雖云成案，固不效示人以法，竊以數十年之經驗，供諸同人以作參考。」

且屬正焉。
餘不精醫學，雖稍涉獵醫書，以未有經驗，不敢出而問世。
時嘗聆君緒論，略知醫理之大概，而臨證則絕無把握，視君之富有經驗，而詣極精微者，望塵弗及。

對君醫案，何敢妄加品題？
乃既受囑託，不得固卻，覽讀數過，凡上、下二卷，都十七門，二百三十五案。
分門別類，朗如列眉。

每門總論一篇，解某種證之原理。
每案敘某病之脈證與治方。
不惟見著手成春之效，且公善於人，一片仁慈之心，藹然紙上。

此餘所私心欽佩者也。
細審其臨證處方，溫疫則得力於吳又可，雜證則得力於張景岳；用藥則得力於景岳之左右歸飲。
又能於此兩方中，悟出無窮妙義，化出無窮奇方，治癒無數險證。

古所謂得其要者一言而終，君其然乎！且案中所治各證，有隔治之法，有從治之法，有從證不從脈，從脈不從證之法。
急證則注重針砭，瘡瘍則注重服藥。
用重方則重至數兩，用單方或檢取一味。

有變獨參十棗湯法者，有改煎為丸者，有採取薰法者，有兩方合用者。
種種變化，臨時制宜，靈敏活潑，得心應手。
凡一切補虛、瀉實、滋陰、回陽之劑，無不遵從經義，依據聖方。

至辨別陰陽、虛實之真假處，尤為特長。
誠於此道三折肱者也。
尤其審辨溫疫，或滋陰，或攻下，均得其宜，更見其高明過人。

近時醫生，不明溫疫，往往以溫疫為傷寒，誤治者甚多。
蓋疫之一證，今多古少，是感天地之戾氣，入從口鼻，病藏膜原。
疫從役，如搖役之役，為不正之戾氣所役使，故名疫，俗曰時疫是也。

治法詳於又可書。
至於溫證，按《內經》云：「冬傷於寒，春必病溫。」
又云：「冬不藏精，春必病溫。」

俗曰春溫、風溫之類是也。
冬傷於寒之溫，是寒化為溫，總屬於外感而得，治宜清熱微帶搜寒，冬不藏精之溫，是耗去真陰之溫，治宜養陰益精為主。
可知溫與疫非一證也。

世多混溫、疫為一，實不察之過。
總之，溫、疫二病，初得時，其脈證類似傷寒，最難辨別。
毫釐之差，則致千里之謬，殺人最易也。

以傷寒為法，法在救陽，溫疫為法，法在救陰。
陰陽兩大法門，猶冰炭之不能相容也。
君為治溫疫妙手，又發明醫案，公諸同人，庶醫生遇類似傷寒之溫疫證，知從溫疫證治之，不似從前之昧昧矣。

君誠醫界中之功臣，患溫疫者之慈航。
其他男女雜證，內外各科，無不藥到回春，各著明效。
嗚呼！君誠神乎技矣。
餘謹就各案，略加品評，以備一得之愚。
至君之出身事略，傳、序中言之詳矣，勿庸再贅。

<b><span class="green">乙酉仲夏同里愚弟聯五孫捷昌謹跋</span></b>


<script src='https://williamkpchan.github.io/LibDocs/readbook.js'></script>
<script>
var lazyLoadInstance = new LazyLoad({
    elements_selector: ".lazy"
    // ... more custom settings?
});

</script>
</pre></body></html>
