<base target="_blank"><html><head><title>難經</title>
<meta http-equiv="Content-Type" content="text/html; charset=utf-8">
<meta name="viewport" content="width=device-width, initial-scale=1" />
<link rel="stylesheet" href="https://williamkpchan.github.io/maincss.css">
<script src="https://ajax.googleapis.com/ajax/libs/jquery/1.5/jquery.js"></script>
<script src="https://williamkpchan.github.io/lazyload.min.js"></script>
<script type='text/javascript' src='https://williamkpchan.github.io/mainscript.js'></script>
<script src="https://williamkpchan.github.io/commonfunctions.js"></script>
<script src="https://d3js.org/d3.v4.min.js"></script>

<script>
  var showTopicNumber = false;
  var topicEnd = "<br>";
  var bookid = "難經"
  var markerName = "h2, k, b"
</script>
<style>
body{width:80%;margin-left: 10%; font-size:22px;}
h1, h2 {color: gold;}
strong {color: orange;}
pre{width:100%;}
#toc{color:cyan; font-size:20px;}
img {max-width:90%; display: inline-block; margin-top: 2%;margin-bottom: 1%; border-radius:3px; background-color:#044;}
b, k {color:coral;}
</style></head><body onkeypress="chkKey()"><center>
<h1>難經</h1>
<a href="#mustWatch" class="red goldbs" target="_self">Must Watch!</a>
<br><br>
<div id="toc"></div></center>
<br><br>
<div id="mustWatch"><center><span class="red">MustWatch</span></center><br>
</div>
<pre>
<br>
<br>

<h2><span class="orange">论脉</span></h2>
<k>一难 曰：十二经皆有动脉，独取寸口，以决五脏六腑死生吉凶之法，何谓也？</k>

然：寸口者，脉之大会，手太阴之脉动也。
人一呼脉行三寸，一吸脉行三寸，呼吸定息，脉行六寸。
人一日一夜，凡一万三千五百息，脉行五十度，周于身。
漏水下百刻，营卫行阳二十五度，行阴亦二十五度，为一周也，故五十度复会于手太阴。
寸口者，五脏六腑之所终始，故法取于寸口也。

<k>二难 曰：脉有尺寸，何谓也？</k>

然：尺寸者，脉之大要会也。
从关至尺是尺内，阴之所治也；从关至鱼际是寸内，阳之所治也。
故分寸为尺，分尺为寸。
故阴得尺内一寸，阳得寸内九分。
尺寸终始，一寸九分，故曰尺寸也。

<k>三难 曰：脉有太过，有不及，有阴阳相乘，有覆有溢，有关有格，何谓也？</k>

然：关之前者，阳之动也，脉当见九分而浮。
过者，法曰太过；减者，法曰不及。
遂上鱼为溢，为外关内格，此阴乘之脉也。
关之后者，阴之动也，脉当见一寸而沉。
过者，法曰太过；减者，法曰不及。
遂入尺为覆，为内关外格，此阳乘之脉也。
故曰覆溢，是其真脏之脉，人不病而死也。

<k>四难 曰：脉有阴阳之法，何谓也？</k>

然：呼出心与肺，吸入肾与肝，呼吸之间，脾也其脉在中。
浮者阳也，沉者阴也，故曰阴阳也。

心肺俱浮，何以别之？

然：浮而大散者心也浮而短涩者肺也。

肾肝俱沉，何以别之？

然：牢而长者肝也，按之濡，举指来实者肾也。
脾者中州，故其脉在中。
是阴阳之法也。
脉有一阴一阳，一阴二阳，一阴三阳；有一阳一阴，一阳二阴，一阳三阴。

如此之言，寸口有六脉俱动邪？

然：此言者，非有六脉俱动也，谓浮、沉、长、短、滑、涩也。
浮者阳也，滑者阳也，长者阳也；沉者阴也，短者阴也，涩者阴也。
所谓一阴一阳者，谓脉来沉而滑也，一阴二阳者，谓脉来沉滑而长也，一阴三阳者，谓脉来浮滑而长，时一沉也；所谓一阳一阴者，谓脉来浮而涩也；一阳二阴者，谓脉来长而沉涩也；一阳三阴者，谓脉来沉涩而短，时一浮也。
各以其经所在，名病顺逆也。

<k>五难 曰：脉有轻重，何谓也？</k>

然：初持脉，如三菽之重，与皮毛相得者，肺部也。
如六菽之重，与血脉相得者，心部也。
如九菽之重，与肌肉相得者，脾部也。
如十二菽之重，与筋平者，肝部也。
按之至骨，举指来疾者，肾部也。
故曰轻重也。

<k>六难 曰：脉有阴盛阳虚，阳盛阴虚，何谓也？</k>

然：浮之损小，沉之实大，故曰阴盛阳虚。
沉之损小，浮之实大，故曰阳盛阴虚。
是阴阳虚实之意也。

<k>七难 曰：经言少阳之至，乍大乍小，乍短乍长；阳明之至，浮大而短</k>；太阳之至，洪大而长；少阴之至，紧大而长；太阴之至，紧细而长；厥阴之至，沉短而紧。
此六者，是平脉那？将病脉耶？

然：皆王脉也。

其气以何月，各王几日？

然：冬至之后，初得甲子少阳王，复得甲子阳明王，复得甲子太阳王，复得甲子少阴王，复得甲子太阴王，复得甲子厥阴王。
王各六十日，六六三百六十日，以成一岁。
此三阳三阴之王时日大要也。

<k>八难 曰：寸口脉平而死者，何谓也？</k>

然：诸十二经脉者，皆系于生气之原。
所谓生气之原者，谓十二经之根本也，谓肾间动气也。
此五脏六腑之本，十二经脉之根，呼吸之门，三焦之原。
一名守邪之神。
故气者，人之根本也，根绝则茎叶枯矣。
寸口脉平而死者，生气独绝于内也。

<k>九难 曰：何以别知脏腑之病耶？</k>

然：数者腑也，迟者脏也。
数则为热，迟则为寒。
诸阳为热，诸阴为寒。
故以别知脏腑之病也。

<k>十难 曰：一脉为十变者，何谓也？</k>

然：五邪刚柔相逢之意也。
假令心脉急甚者，肝邪干心也；心脉微急者，胆邪干小肠也；心脉大甚者，心邪自干心也；心脉微大者，小肠邪自干小肠也；心脉缓甚者，脾邪干心也；心脉微缓者，胃邪干小肠也；心脉涩甚者，肺邪干心也；心脉微涩者，大肠邪干小肠也；心脉沉甚者，肾邪干心也；心脉微沉者，膀胱邪干小肠也。
五脏各有刚柔邪，故令一脉辄变为十也。

<k>十一难 曰：经言脉不满五十动而一止，一脏无气者，何脏也？</k>

然：人吸者随阴入，呼者因阳出。
今吸不能至肾，至肝而还，故知一脏无气者，肾气先尽也。

<k>十二难 曰：经言五脏脉已绝于内，用针者反实其外；五脏脉已绝于外，用针者反实其内。</k>
内外之绝，何以别之？

然：五脏脉已绝于内者，肾肝气已绝于内也，而医反补其心肺；五脏脉已绝于外者，心肺气已绝于外也，而医反补其肾肝。
阳绝补阴，阴绝补阳，是谓实实虚虚，损不足而益有余。
如此死者，医杀之耳。

<k>十三难 曰：经言见其色而不得其脉，反得相胜之脉者即死，得相生之脉者，病即自己。</k>
色之与脉当参相应，为之奈何？

然：五脏有五色，皆见于面，亦当与寸口、尺内相应。
假令色青，其脉当弦而急；色赤，其脉浮大而散；色黄，其脉中缓而大；色白，其脉浮涩而短；色黑，其脉沉濡而滑。
此所谓五色之与脉，当参相应也。
脉数，尺之皮肤亦数；脉急，尺之皮肤亦急；脉缓，尺之皮肤亦缓；脉涩，尺之皮肤亦涩；脉滑，尺之皮肤亦滑。
五脏各有声、色、臭、味，当与寸口、尺内相应，其不应者病也。
假令色青，其脉浮涩而短，若大而缓为相胜；浮大而散，若小而滑为相生也。
经言知一为下工，知二为中工，知三为上工。
上工者十全九，中工者十全七，下工者十全六。
此之谓也。

<k>十四难 曰：脉有损、至，何谓也？</k>

然：至之脉，一呼再至曰平，三至曰离经，四至曰夺精，五至曰死，六至曰命绝。
此至之脉也。
何谓损？一呼一至曰离经，再呼一至曰夺精，三呼一至曰死，四呼一至曰命绝。
此损之脉也。
至脉从下上，损脉从上下也。

损脉之为病奈何？

然：一损损于皮毛，皮聚而毛落；二损损于血脉，血脉虚少，不能荣于五脏六腑；三损损于肌肉，肌肉消瘦，饮食不能为肌肤；四损损于筋，筋缓不能自收持；五损损于骨，骨痿不能起于床。
反此者，至脉之病也。
从上下者，骨痿不能起于床者死；从下上者，皮聚而毛落者死。

治损之法奈何？

然：损其肺者，益其气；损其心者，调其荣卫；损其脾者，调其饮食；适其寒温；损其肝者，缓其中；损其肾者，益其精，此治损之法也。

脉有一呼再至，一吸再至；有一呼三至，一吸三至；有一呼四至，一吸四至；有一呼五至，一吸五至；一呼六至，一吸六至；有一呼一至，一吸一至：有再呼一至，再吸一至；有呼吸再至。

脉来如此，何以别知其病也？

然：脉来一呼再至，一吸再至，不大不小曰平，一呼三至，一吸三至，为适得其病。
前大后小，即头痛、目眩，前小后大，即胸满、短气。

一呼四至，一吸四至，病欲甚，脉洪大者，苦烦满，沉细者，腹中痛，滑者，伤热，涩者，中雾露。

一呼五至，一吸五至，其人当困，沉细夜加，浮大昼加，不大不小，虽困可治，其有大小者，为难治。

一呼六至，一吸六至，为死脉也，沉细夜死，浮大昼死。

一呼一至，一吸一至，名曰损，人虽能行，犹当着床，所以然者，血气皆不足故也。

再呼一至，再吸一至，（呼吸再至）名曰无魂，无魂者当死也，人虽能行，名曰行尸。

上部有脉，下部无脉，其人当吐，不吐者死。
上部无脉，下部有脉，虽困无能为害。
所以然者，人之有尺，譬如树之有根，枝叶虽枯槁，根本将自生。
脉有根本，人有元气，故知不死。

<k>十五难 曰：经言春脉弦，夏脉钩，秋脉毛，冬脉石。</k>
是王脉耶？将病脉也？

然：弦、钩、毛、石者，四时之脉也。

春脉弦者，肝东方木也，万物始生，未有枝叶，故其脉之来，濡弱而长，故曰弦。

夏脉钩者，心南方火也，万物之所茂，垂枝布叶，皆下曲如钩，故其脉之来疾去迟，故曰钩。

秋脉毛者，肺西方金也，万物之所终，草木华叶，皆秋而落，其枝独在，若毫毛也。
故其脉之来，轻虚以浮，故曰毛。

冬脉石者，肾北方水也，万物之所藏也，盛冬之时，水凝如石，故其脉之来，沉濡而滑，故曰石。
此四时之脉也。

如有变奈何？

然：春脉弦，反者为病。

何谓反？

然：其气来实强，是谓太过，病在外；气来虚微，是谓不及，病在内。
气来厌厌聂聂，如循榆叶曰平；益实而滑，如循长竿曰病；急而劲益强，如新张弓弦曰死。
春脉微弦曰平；弦多胃气少曰病；但弦无胃气曰死，春以胃气为本。
夏脉钩，反者为病。

何谓反？

然：其气来实强，是谓太过，病在外；气来虚微，是谓不及，病在内。
其脉来累累如环，如循琅玕曰平；来而益数，如鸡举足者曰病；前曲后居，如操带钩曰死。
夏脉微钩曰平，钩多胃气少曰病，但钩无胃气曰死。
夏以胃气为本。
秋脉毛，反者为病。

何谓反？

然：其气来实强，是谓太过，病在外；气来虚微，是谓不及，病在内。
其脉来蔼蔼如车盖，按之益大曰平；不上不下，如循鸡羽曰病；按之萧索，如风吹毛曰死。
秋脉微毛曰平，毛多胃气少曰病，但毛无胃气，曰死。
秋以胃气为本。
冬脉石，反者为病。

何谓反？

然：其气来实强，是谓太过，病在外；气来虚微，是谓不及，病在内。
脉来上大下兑，濡滑如雀之喙，曰平；啄啄连属，其中微曲，曰病；来如解索，去如弹石，曰死。
冬脉微石，曰平，石多胃气少，曰病；但石无胃气，曰死。
冬以胃气为本。
胃者，水谷之海，主禀。
四时皆以胃气为本，是谓四时之变病，死生之要会也。
脾者，中州也，其平和不可得见，衰乃见耳。
来如雀之啄，如水之下漏，是脾衰之见也。

<k>十六难 曰：脉有三部九候，有阴阳，有轻重，有六十首</k>，一脉变为四时，离圣久远，各自是其法，何以别之？

然：是其病，有内外证。

其病为之奈何？

然：假令得肝脉，其外证：善洁，面青，善怒；其内证：脐左有动气，按之牢若痛；其病：四肢满，闭淋（癃），溲便难，转筋。
有是者肝也，无是者非也。

假令得心脉，其外证：面赤，口干，喜笑；其内证：脐上有动气，按之牢若痛。
其病，烦心、心痛，掌中热而啘。
有是者心也，无是者非也。

假令得脾脉，其外证：面黄，善噫，善思，善味；其内证：当脐有动气，按之牢若痛；其病，腹胀满，食不消，体重节痛，怠惰嗜卧，四肢不收。
有是者脾也，无是者非也。

假令得肺脉，其外证：面白，善嚏，悲愁不乐，欲哭；其内证：脐右有动气，按之牢若痛；其病：喘咳，洒淅寒热。
有是者肺也，无是者非也。

假令得肾脉，其外证：面黑，善恐欠；其内证：脐下有动气，按之牢若痛。
其病：逆气，小腹急痛，泄如下重，足胫寒而逆。
有是者肾也，无是者非也。

<k>十七难 曰：经言病或有死，或有不治自愈，或连年月不已，其死生存亡，可切脉而知之耶？</k>

然：可尽知也。

诊病若闭目不欲见人者，脉当得肝脉强急而长，反得肺脉浮短而涩者，死也。

病若开目而渴，心下牢者，脉当得紧实而数，而反得沉涩而微者，死也。

病若吐血，复鼽衄血者，脉当沉细，而反浮大而牢者，死也。

病若谵言妄语，身当有热，脉当洪大，而反手足厥逆，脉沉细而微者，死也。

病若大腹而泄者，脉当微细而涩；反紧大而滑者，死也。

<k>十八难 曰：脉有三部，部有四经，手有太阴、阳明，足有太阳、少阴，为上下部，何谓也？</k>

然：手太阴、阳明金也，足少阴、太阳水也，金生水，水流下行而不能上，故在下部也。

足厥阴、少阳木也，生手太阳、少阴火，火炎上行而不能下，故为上部。

手心主、少阳火，生足太阴、阳明土，土主中宫，故在中部也。

此皆五行子母更相生养者也。

脉有三部九侯，各何主之？

然：三部者，寸、关、尺也。
九侯者，浮、中、沉也。

上部法天，主胸上至头之有疾也；中部法人，主鬲以下至脐之有疾也；下部法地，主脐以下至足之有疾也。
审而刺之者也。

人病有沉滞久积聚，可切脉而知之耶？

然：诊病在右胁有积气，得肺脉，结脉，结甚则积甚，结微则气微。

诊不得肺脉，而右胁有积气者，何也？

然：肺脉虽不见，右手脉当沉伏。

其外痼疾同法耶？将异也？

然：结者，脉来去时一止，无常数，名曰结也。
伏者，脉行筋下也。
浮者，脉在肉上行也。
左右表里，法皆如此。
假令脉结伏者，内无积聚，脉浮结者，外无痼疾；有积聚脉不结伏，有痼疾脉不浮结。
为脉不应病，病不应脉，是为死病也。

<k>十九难 曰：经言脉有逆顺，男女有恒（常）。</k>
而反者，何谓也？

然：男子生于寅，寅为木，阳也。
女子生于申，申为金，阴也。
故男脉在关上，女脉在关下。
是以男子尺脉恒弱，女子尺脉恒盛，是其常也。
反者，男得女脉，女得男脉也。

其为病何如？

然：男得女脉为不足，病在内；左得之，病在左，右得之，病在右：随脉言之也。
女得男脉为太过，病在四肢；左得之，病在左，右得之，病在右：随脉言之。
此之渭也。

<k>二十难 曰：经言脉有伏匿。</k>
伏匿于何脏而言伏匿耶？

然：谓阴阳更相乘更相伏也。
脉居阴部而反阳脉见者，为阳乘阴也，虽阳脉时沉涩而短，此谓阳中伏阴也；脉居阳部而反阴脉见者，为阴乘阳也，虽阳脉时浮滑而长，此谓阴中伏阳也。
重阳者狂，重阴者癫。
脱阳者，见鬼；脱阴者，目盲。

<k>二十一难 曰：经言人形病，脉不病，曰生；脉病，形不病，曰死。</k>

何谓也？
然：人形病，脉不病，非有不病者也，谓息数不应脉数也。
此大法。

<k>二十二难 曰：经言脉有是动，有所生病。</k>
一脉（辄）变为二病者，何也？

然：经言是动者，气也；所生病者，血也。
邪在气，气为是动；邪在血，血为所生病。
气主呴之，血主濡之。
气留而不行者，为气先病也；血壅而不濡者，为血后病也。
故先为是动，后所生（病）也。

<h2><br><span class="orange">论经络</span></h2>
<k>二十三难 曰：手足三阴三阳，脉之度数，可晓以不？</k>

然：手三阳之脉，从手至头，长五尺，五六合三丈。
手三阴之脉，从手至胸中，长三尺五寸，三六一丈八尺，五六三尺，合二丈一尺。
足三阳之脉，从足至头，长八尺，六八四丈八尺。
足三阴之脉，从足至胸，长六尺五寸，六六三丈六尺，五六三尺，合三丈九尺。
人两足跷脉，从足至目，长七尺五寸，二七一丈四尺，二五一尺，合一丈五尺。
督脉、任脉，各长四尺五寸，二四八尺，二五一尺，合九尺。
凡脉长一十六丈二尺，此所谓经脉长短之数也。

经脉十二，络脉十五，何始何穷也？

然：经脉者，行血气，通阴阳，以荣于身者也。
其始从中焦，注手太阴、阳明；阳明注足阳明、太阴；太阴注手少阴、太阳；太阳注足太阳、少阴；少阴注手心主、少阳；少阳注足少阳、厥阴；厥阴复还注手太阴。
别络十五，皆因其原，如环无端，转相灌溉，朝于寸口、人迎，以处百病，而决死生也。

经云：明知始终，阴阳定矣。
何谓也？

然：终始者，脉之纪也。
寸口、人迎，阴阳之气通于朝使，如环无端，故曰始也。
终者，三阴三阳之脉绝，绝则死。
死各有形，故曰终也。

<k>二十四难 曰：手足三阴三阳气已绝，何以为候？可知其吉凶不？</k>

然：足少阴气绝，则骨枯。
少阴者，冬脉也，伏行而濡于骨髓。
故骨髓不濡，即肉不着骨；骨肉不相亲，即肉濡而却；肉濡而却，故齿长而枯，发无润泽；无润泽者，骨先死。
戊日笃，己日死。

足太阴气绝，则脉不营其口唇。
口唇者，肌肉之本也。
脉不营，则肌肉不滑泽；肌肉不滑泽，则人中满；人中满，则唇反；唇反，则肉先死。
甲日笃，乙日死。

足厥阴气绝，即筋缩引卵与舌卷。
厥阴者，肝脉也。
肝者，筋之合也。
筋者，聚于阴器而络于舌本，故脉不营，则筋缩急；即引卵与舌；故舌卷卵缩，此筋先死。
庚日笃，辛日死。

手太阴气绝，即皮毛焦。
太阴者，肺也，行气温于皮毛者也。
气弗营，则皮毛焦；皮毛焦，则津液去；津液去，则皮节伤；皮节伤，则皮枯毛折；毛折者，则毛先死。
丙日笃，丁日死。

手少阴气绝，则脉不通；脉不通，则血不流；血不流，则色泽去，故面色黑如黧，此血先死，壬日笃，癸日死。

三阴气俱绝者，则目眩转、目瞑，目瞑者，为失志；失志者，则志先死。
死，即（则）目瞑也。

六阳气俱绝者，则阴与阳相离，阴阳相离，则腠理泄，绝汗乃出，大如贯珠，转出不流，即气先死。
旦占夕死，夕占旦死。

<k>二十五难 曰：有十二经，五脏六腑十一耳，其一经者，何等经也？</k>

然：一经者，手少阴与心主别脉也。
心主与三焦为表里，俱有名而无形，故言经有十二也。

<k>二十六难 曰：经有十二，络有十五，余三络者，是何等络也？</k>

然：有阳络，有阴络，有脾之大络。
阳络者，阳跷之络也。
阴络者，阴跷之络也。
故络有十五焉。

<k>二十七难 曰：脉有奇经八脉者，不拘于十二经，何也？</k>

然：有阳维，有阴维，有阳跷，有阴跷，有冲，有督，有任，有带之脉。
凡此八脉者，皆不拘于经，故曰奇经八脉也。

经有十二，络有十五，凡二十七，气相随上下，何独不拘于经也？

然：圣人图设沟渠，通利水道，以备不虞。
天雨降下，沟渠溢满，当此之时，留需妄行，圣人不能复图也。
此络脉满溢，诸经不能复拘也。

<k>二十八难 曰：其奇经八脉者，既不拘于十二经，皆何起何继也？</k>

然：督脉者，起于下极之俞，并于脊里，上至风府，入属于脑。

任脉者，起于中极之下，以上毛际，循腹里，上关元，至咽喉。

冲脉者，起于气冲，并足阳明之经，夹脐上行，至胸中而散也。

带脉者，起于季胁，回身一周。
阳跷脉者，起于跟中，循外踝上行，入风池。

阴跷脉者，亦起于跟中，循内踝上行，至咽喉，交贯冲脉。

阳维、阴维者，维络于身，溢蓄，不能环流灌溉诸经者也，故阳维起于诸阳会也，阴维起于诸阴交也。

比于圣人图设沟渠，沟渠满溢，流于深湖，故圣人不能拘通也。
而人脉隆盛，入于八脉，而不还周，故十二经亦有不能拘之。
其受邪气，畜则肿热，砭射之也。

<k>二十九难 曰：奇经之为病，何如？</k>

然：阳维维于阳，阴维维于阴，阴阳不能自相维，则怅然失志，溶溶不能自收持。

阳维为病苦寒热，阴维为病苦心痛。

阴跷为病，阳缓而阴急，阳跷为病，阴缓而阳急。

冲之为病，逆气而里急。

督之为病，脊强而厥。

任之为病，其内苦结，男子为七疝，妇子为瘕聚。
带之为病，腹满，腰溶溶若坐水中。
此奇经八脉之为病也。

<h2><br><span class="orange">论脏腑</span></h2>
<k>三十难 曰：营气之行，常与卫气相随不？</k>

然：经言人受气于谷。
谷入于胃，乃传于五脏六腑，五脏六腑皆受于气。
其清者为营，浊者为卫，营行脉中，卫行脉外，营周不息，五十而复大会。
阴阳相贯，如环之无端，故知营卫相随也。

<k>三十一难 曰；三焦者，何禀何生？何始何终？其治常在何许？可晓以不？</k>

然：三焦者，水谷之道路，气之所终始也。

上焦者，在心下，下膈，在胃上口，主内而不出。
其治在膻中，玉堂下一寸六分，直两乳间陷者是。

中焦者，在胃中脘，不上不下，主腐熟水谷。
其治在脐傍。

下焦者，当膀胱上口，主分别清浊，主出而不内，以传导也。
其治在脐下一寸。
故名曰三焦，其府在气街。

<k>三十二难 曰；五脏俱等，而心肺独在鬲上者，何也？</k>

然：心者血，肺者气。
血为荣，气为卫，相随上下，谓之荣卫。
通行经络，营周于外，故令心肺独在鬲上也。

<k>三十三难 曰：肝青象木，肺白象金。</k>
肝得水而沉，木得水而浮；肺得水而浮，金得水而沉。
其意何也？

然：肝者，非为纯木也，乙角也，庚之柔。
大言阴与阳，小言夫与妇。
释其微阳，而吸其微阴之气，其意乐金，又行阴道多，故令肝得水而沉也。
肺者，非为纯金也，辛商也，丙之柔。
大言阴与阳，小言夫与妇。
释其微阴，婚而就火，其意乐火，又行阳道多，故令肺得水而浮也。
肺熟而复沉，肝熟而复浮者，何也？故知辛当归庚，乙当归甲也。

<k>三十四难 曰：五脏各有声、色、臭、味、液，皆可晓知以不？</k>

然：《十变》言：肝色青，其臭臊，其味酸，其声呼，其液泣；心色赤，其臭焦，其味苦，其声言，其液汗；脾色黄，其臭香，其味甘，其声歌，其液涎；肺色白，其臭腥，其味辛，其声哭，其液涕；肾色黑，其臭腐，其味咸，其声呻，其液唾。
是五脏声、色、臭、味、液也。

五脏有七神，各何所藏那？

然：脏者，人之神气所舍藏也。
故肝藏魂，肺藏魄，心藏神，脾藏意与智，肾藏精与志也。

<k>三十五难 曰：五脏各有所腑皆相近，而心、肺独去大肠、小肠远者，何（谓）也？</k>

然：经言心营、肺卫，通行阳气，故居在上；大肠、小肠，传阴气而下，故居在下。
所以相去而远也。
又诸腑皆阳也，清净之处。

今大肠、小肠、胃与膀胱，皆受不净，其意何也？

然：诸腑者，谓是非也。
经言：小肠者，受盛之腑也；大肠者，传泻行道之腑也；胆者，清净之腑也；胃者，水谷之腑也；膀胱者，津液之腑也。
一腑犹无两名，故知非也。
小肠者，心之腑；大肠者，肺之腑；胆者，肝之腑；胃者，脾之腑；膀胱者，肾之腑。
小肠谓赤肠，大肠谓白肠，胆者谓青肠，胃者谓黄肠，膀胱者谓黑肠。
下焦之所治也。

<k>三十六难 曰：脏各有一耳，肾独有两者，何也？</k>

然：肾两者，非皆肾也。
其左者为肾，右者为命门。
命门者，诸神精之所舍，原气之所系也；男子以藏精，女子以系胞。
故知肾有一也。

<k>三十七难 曰：五脏之气，于何发起，通于何许，可晓以不？</k>

然：五脏者，常内阅于上七窍也。
故肺气通于鼻，鼻和则知香臭矣；肝气通于目，目和则知黑白矣；脾气通于口，口和则知谷味矣；心气通于舌，舌和则知五味矣；肾气通于耳，耳和则知五音矣。
五脏不和，则七窍不通；六腑不和，则留结为痈。

邪在六腑，则阳脉不和，阳脉不和，则气留之；气留之，则阳脉盛矣。

邪在五脏，则阴脉不和，阴脉不和，则血留之；血留之，则阴脉盛矣。
阴气太盛，则阳气不得相营也，故曰格。
阳气太盛，则阴气不得相营也，故曰关，阴阳俱盛，不得相营也，故曰关格。
关格者，不得尽其命而死矣。

经言气独行于五脏，不营于六腑者，何也？

然：夫气之所行也，如水之流，不得息也。
故阴脉营于五脏，阳脉营于六腑，如环无端，莫知其纪，终而复始，其不覆溢，人气内温于脏腑，外濡于凑理。

<k>三十八难 曰：脏唯有五，腑独有六者，何也？</k>

然：所以腑有六者，谓三焦也。
有原气之别焉，主持诸气，有名而无形，其（经）属手少阳。
此外腑也，故言腑有六焉。

<k>三十九难 曰：经言腑有五，脏有六者，何也？</k>

然：六腑者，正有五腑也。
五脏亦有六脏者，谓肾有两脏也。
其左为肾，右为命门。
命门者，谓精神之所舍也；男子以藏精，女子以系胞，其气与肾通，故言脏有六也。

腑有五者，何也？

然：五脏各一腑，三焦亦是一腑，然不属于五脏，故言腑有六焉。

<k>四十难 曰：经言，肝主色，心主臭，脾主味，肺主声，肾主液。</k>
鼻者，肺之候，而反知香臭；耳者，肾之候，而反闻声，其意何也？

然：肺者，西方金也，金生于巳，巳者南方火，火者心，心主臭，故令鼻知香臭；肾者，北方水也，水生于申，申者西方金，金者肺，肺主声，故令耳闻声。

<k>四十一难 曰：肝独有两叶，以何应也？</k>

然：肝者，东方木也，木者，春也。
万物始生，其尚幼小，意无所亲，去太阴尚近，离太阳不远，犹有两心，故有两叶，亦应木叶也。

<k>四十二难 曰：人肠胃长短，受水谷多少，各几何？</k>

然：胃大一尺五寸，径五寸，长二尺六寸，横屈，受水谷三斗五升，其中常留谷二斗，水一斗五升。
小肠大二寸半，径八分、分之少半，长三丈二尺，受谷二斗四升，水六升三合、合之大半。
回肠大四寸，径一寸半，长二丈一尺，受谷一斗，水七升半。
广肠大八寸，径二寸半，长二尺八寸，受谷九升三合、八分合之一。
故肠胃凡长五丈八尺四寸，合受水谷八斗七升六合、八分合之一。
此肠胃长短，受水谷之数也。
肝重四斤四两，左三叶，右四叶，凡七叶，主藏魂。
心重十二两，中有七孔三毛，盛精汁三合，主藏神。
脾重二斤三两，扁广三寸，长五寸，有散膏半斤，主裹血，温五脏，主藏意。
肺重三斤三两，六叶两耳，凡八叶，主藏魄。
肾有两枚，重一斤一两，主藏志。
胆在肝之短叶间，重三两三铢，盛精汁三合，胃重二斤一（二）两，纡曲屈伸，长二尺六寸，大一尺五寸，径五寸，盛谷二斗，水一斗五升。
小肠重二斤十四两，长三丈二尺，广二寸半，径八分、分之少半，左回叠积十六曲，盛谷二斗四升，水六升三合、合之大半。
大肠重二斤十二两，长二丈一尺，广四寸，径一寸，当脐右回十六曲，盛谷一斗，水七升半。
膀胱重九两二铢，纵广九寸，盛溺九升九合。
口广二寸半，唇至齿长九分，齿以后至会厌，深三寸半，大容五合。
舌重十两，长七寸，广二寸半。
咽门重（十）十二两，广二寸半，至胃长一尺六寸。
喉咙重十二两，广二寸，长一尺二寸，九节。
肛门重十二两，大八寸，径二寸大半，长二尺八寸，受谷九升三合、八分合之一。

<k>四十三难 曰：人不食饮，七日而死者，何也？</k>

然：人胃中当留谷二斗，水一斗五升。
故平人日再至圊，一行二升半，一日中五升，七日五七三斗五升，而水谷尽矣。
故平人不食饮七日而死者，水谷津液俱尽，即死矣。

<k>四十四难 曰：七冲门何在？</k>

然：唇为飞门，齿为户门，会厌为吸门，胃为贲门，太仓下口为幽门，大肠小肠会为阑门，下极为魄门，故曰七冲门也。

<k>四十五难 曰：经言八会者，何也？</k>

然：腑会太仓，脏会季胁，筋会阳陵泉，髓会绝骨，血会鬲俞，骨会大抒，脉会太渊，气会三焦外，一筋直两乳内也。
热病在内者，取其会之气穴也。

<k>四十六难 曰：老人卧而不寐，少壮寐而不寤者，何也？</k>

然：经言少壮者，血气盛，肌肉滑，气道通，营卫之行不失于常，故昼日精，夜不寤也。
老人血气衰，肌肉不滑，营卫之道涩，故昼日不能精，夜不得寐也。
故知老人不得寐也。

<k>四十七难 曰：人面独能耐寒者，何也？</k>

然：人头者、诸阳之会也。
诸阴脉皆至颈、胸中而还，独诸阳脉皆上至头耳，故令面耐寒也。

<h2><br><span class="orange">论病</span></h2>
<k>四十八难 曰：人有三虚三实，何谓也？</k>

然：有脉之虚实，有病之虚实，有诊之虚实也。
脉之虚实者，濡者为虚，牢者为实；病之虚实者，出者为虚，入者为实；言者为虚，不言者为实；缓者为虚，急者为实。
诊之虚实者，痒者为虚，痛者为实；外痛内快，为外实内虚；内痛外快，为内实外虚，故曰虚实也。

<k>四十九难 曰：有正经自病，有五邪所伤，何以别之？</k>

然：经言忧愁思虑则伤心；形寒饮冷则伤肺；恚怒气逆，上而不下则伤肝；饮食劳倦则伤脾；久坐湿地，强力入水则伤肾。
是正经之自病也。

何谓五邪？

然：有中风，有伤暑，有饮食劳倦，有伤寒，有中湿。
此之谓五邪。

假令心病，何以知中风得之？

然：其色当赤。
何以言之？肝主色，自入为青，入心为赤，入脾为黄，入肺为白，入肾为黑。
肝为心邪，故知当赤色。
其病身热，胁下满痛，其脉浮大而弦。

何以知伤暑得之？

然：当恶焦臭。
何以言之？心主臭，自入为焦臭，入脾为香臭，入肝为臊臭，入肾为腐臭，入肺为腥臭。
故知心病伤暑得之，当恶焦臭。
其病身热而烦，心痛，其脉浮大而散。

何以知饮食劳倦得之？

然：当喜苦味也。
何以言之？脾主味，入肝为酸，人心为苦，入肺为辛，入肾为咸，自入为甘。
故知脾邪入心，为喜苦味也。
其病身热而体重，嗜卧，四肢不收，其脉浮大而缓。

何以知伤寒得之？

然：当谵言妄语。
何以言之？肺主声，入肝为呼，入心为言，入脾为歌，入肾为呻，自入为哭。
故知肺邪入心，为谵言妄语也。
其病身热，洒洒恶寒，甚则喘咳，其脉浮大而涩。

何以知中湿得之？

然：当喜汗出不可止。
何以言之？肾主液，入肝为泣，入心为汗，入脾为涎，入肺为涕，自入为唾。
故知肾邪入心，为汗出不可止也。
其病身热，而小腹痛，足胫寒而逆，其脉沉濡而大。
此五邪之法也。

<k>五十难 曰：病有虚邪，有实邪，有贼邪，有微邪，有正邪，何以别之？</k>

然：从后来者为虚邪，从前来者为实邪，从所不胜来者为贼邪，从所胜来者为微邪，自病者为正邪。
何以言之？假令心病，中风得之为虚邪，伤暑得之为正邪，饮食劳倦得之为实邪，伤寒得之为微邪，中湿得之为贼邪。

<k>五十一难 曰：病有欲得温者，有欲得寒者，有欲得见人者，有不欲得见人者，而各不同</k>，病在何脏腑也？

然：病欲得寒，而欲见人者，病在腑也；病欲得温，而不欲见人者，病在脏也。
何以言之？腑者阳也，阳病欲得寒，又欲见人；脏者，阴也，阴病欲得温，又欲闭户独处，恶闻人声。
故以别知脏腑之病也。

<k>五十二难 曰：脏腑发病，根本等不？</k>

然：不等也。
其不等奈何？
然：脏病者，止而不移，其病不离其处：腑病者，仿佛贲响，上下行流，居处无常。
故以此知脏腑根本不同也。

<k>五十三难 曰：经言七传者死，间脏者生，何谓也？</k>

然：七传者，传其所胜也。
间脏者，传其子也。
何以言之？假令心病传肺，肺传肝，肝传脾，脾传肾，肾传心，一脏不再伤，故言七传者死也。
间脏者，传其所生也。
假令心病传脾，脾传肺，肺传肾，肾传肝，肝传心，是母子相传，竟而复始，如环无端，故曰生也。

<k>五十四难 曰：脏病难治，腑病易治，何谓也？</k>

然：脏病所以难治者，传其所胜也；腑病易治者，传其子也。
与七传、间传同法也。

<k>五十五难 曰：病有积、有聚，何以别之？</k>

然：积者，阴气也；聚者，阳气也。
故阴沉而伏，阳浮而动。
气之所积，名曰积；气之所聚，名曰聚。
故积者，五脏所生；聚者，六腑所成也。
积者，阴气也，其始发有常处，其痛不离其部，上下有所终始，左右有所穷处；聚者，阳气也，其始发无根本，上下无所留止，其痛无常处谓之聚。
故以是别知积聚也。

<k>五十六难 曰：五脏之积，各有名乎？以何月、何日得之？</k>

然：肝之积，名曰肥气，在左胁下，如覆杯，有头足。
久不愈，令人发咳逆，疟，连岁不已。
以季夏戊己日得之。
何以言之？肺病传于肝，肝当传脾，脾季夏适王，王者不受邪，肝复欲还肺，肺不肯受，故留结为积。
故知肥气以季夏戊己日得之，心之积，名曰伏梁，起脐上，大如臂，上至心下。
久不愈，令人病烦心。
以秋庚辛日得之。
何以言之？肾病传心，心当传肺，肺以秋适王，王者不受邪，心复欲还肾，肾不肯受，故留结为积。
故知伏梁以秋庚辛日得之。
脾之积，名曰痞气，在胃脘，覆大如盘。
久不愈，令人四肢不收，发黄疸，饮食不为肌肤。
以冬壬癸日得之。
何以言之？肝病传脾，脾当传肾，肾以冬适王，王者不受邪，脾复欲还肝，肝不肯受，故留结为积。
故知痞气以冬壬癸日得之。
肺之积，名曰息贲，在右胁下，覆大如杯。
久不已，令人洒淅寒热，喘咳，发肺壅。
以春甲乙日得之。
何以言之？心病传肺，肺当传肝，肝以春适王，王者不受邪，肺复欲还心，心不肯受，故留结为积。
故知息贲以春甲乙日得之。
肾之积，名曰贲豚，发于少腹，上至心下，若豚状，或上或下无时。
久不已，令人喘逆，骨痿少气。
以夏丙丁日得之。
何以言之？脾病传肾，肾当传心，心以夏适王，王者不受邪，肾复欲还脾，脾不肯受，故留结为积。
故知贲豚以夏丙丁日得之。
此五积之要法也。

<k>五十七难 曰：泄凡有几？皆有名不？</k>

然：泄凡有五，其名不同。
有胃泄，有脾泄，有大肠泄，有小肠泄，有大瘕泄，名曰后重。
胃泄者，饮食不化，色黄。
脾泄者、腹胀满，泄注，食即呕吐逆。
大肠泄者，食已窘迫，大便色白，肠鸣切痛。
小肠泄者，溲而便脓血，少腹痛。
大瘕泄者，里急后重，数至圊而不能便，茎中痛。
此五泄之要法也。

<k>五十八难 曰：伤寒有几？其脉有变不？</k>

然：伤寒有五，有中风，有伤寒，有湿温，有热病，有温病，其所苦各不同。

中风之脉，阳浮而滑，阴濡而弱；湿温之脉，阳濡而弱，阴小而急；伤寒之脉，阴阳俱盛而紧涩；热病之脉，阴阳俱浮，浮之而滑，沉之散涩；温病之脉，行在诸经，不知何经之动也，各随其经所在而取之。

伤寒有汗出而愈，下之而死者；有汗出而死，下之而愈者，何也？

然：阳虚阴盛，汗出而愈，下之即死；阳盛阴虚，汗出而死，下之而愈。

寒热之病，候之如何也？

然：皮寒热者，皮不可近席，毛发焦，鼻槁，不得汗；肌寒热者，肌痛，唇舌槁，无汗；骨寒热者，病无所安，汗注不休，齿本槁痛。

<k>五十九难 曰：狂癫之病，何以别之？</k>

然：狂疾之始发，少卧而不饥，自高贤也，自辨智也，自贵倨也，妄笑好歌乐，妄行不休是也，癫疾始发，意不乐，僵仆直视。
其脉三部阴阳俱盛是也。

<k>六十难 曰：头心之病，有厥痛，有真痛，何谓也？</k>

然：手三阳之脉，受风寒，伏留而不去者，则名厥头痛；入连在脑者，名真头痛。
其五脏气相干，名厥心痛；其痛甚，但在心，手足青者，即名真心痛。
其真心痛者，旦发夕死，夕发旦死。

<k>六十一难 曰：经言，望而知之谓之神，闻而知之谓之圣</k>，问而知之谓之工，切脉而知之谓之巧。
何谓也？

然：望而知之者，望见其五色，以知其病。
闻而知之者，闻其五音，以别其病。
问而知之者，问其所欲五味，以知其病所起所在也。
切脉而知之者，诊其寸口，视其虚实，以知其病，病在何脏腑也。
经言，以外知之曰圣，以内知之曰神，此之谓也。

<h2><br><span class="orange">论穴道</span></h2>
<k>六十二难 曰：脏井、荥有五，腑独有六者，何谓也？</k>

然：腑者，阳也。
三焦行于诸阳，故置一俞，名曰原。
腑有六者，亦与三焦共一气也。

<k>六十三难 曰：《十变》言，五脏六腑荥，合，皆以井为始者，何也？</k>

然：井者，东方春也，万物之始生。
诸蚑行喘息，蚏飞蠕动，当生之物，莫不以春生。
故岁数始于春，日数始于甲，故以井为始也。

<k>六十四难 曰：《十变》又言，阴井木，阳井金；阴荥火，阳荥水；阴俞土，阳俞木</k>；阴经金，阳经火；阴合水，阳合土。
阴阳皆不同，其意何也？

然：是刚柔之事也。
阴井乙木，阳井庚金。
阳井庚，庚者，乙之刚也；阴井乙，乙者，庚之柔也。
乙为木，故言阴井木也；庚为金，故言阳井金也。
余皆仿此。

<k>六十五难 曰：经言，所出为井，所入为合，其法奈何？</k>

然：所出为井，井者，东方春也，万物之始生，故言所出为井也。
所入为合，合者，北方冬也，阳气入藏，故言所入为合也。

<k>六十六难 曰：经言，肺之原，出于太渊；心之原，出于太陵</k>；肝之原，出于太冲，脾之原，出于大白；肾之原，出于太溪；少阴之原，出于兑骨；胆之原，出于丘墟；胃之原，出于冲阳；三焦之原，出于阳池；膀胱之原，出于京骨；大肠之原，出于合谷；小肠之原，出于腕骨。
十二经皆以俞为原者，何也？

然：五脏俞者，三焦之所行，气之所留止也。

三焦所行之俞为原者，何也？

然：脐下肾间动气者，人之生命也，十二经之根本也，故名曰原。
三焦者，原气之别使也，主通行三气，经历于五脏六腑。
原者，三焦之尊号也，故所止辄为原。
五脏六腑之有病者，皆取其原也。

<k>六十七难 曰：五脏募皆在阴，而俞皆在阳者；何谓也？</k>

然：阴病行阳，阳病行阴。
故令募在阴，俞在阳。

<k>六十八难 曰：五脏六腑，皆有井、荥、俞、经、合，皆何所主？</k>

然：经言所出为井，所流为荥，所注为俞，所行为经，所入为合。
井主心下满，荥主身热，俞主体重节痛，经主喘咳寒热，合主逆气而泄。
此五脏六腑井、荥、俞、经、合所主病也。

<h2><br><span class="orange">论针法</span></h2>
<k>六十九难 曰：经言，虚者补之，实者泻之，不实不虚，以经取之，何谓也？</k>

然：虚者补其母，实者泻其子，当先补之，然后泻之。
不实不虚，以经取之者，是正经自生病，不中他邪也，当自取其经，故言以经取之。

<k>七十难 曰：春夏刺浅，秋冬刺深者，何谓也？</k>

然：春夏者，阳气在上，人气亦在上，故当浅取之；秋冬者，阳气在下，人气亦在下，故当深取之。

春夏各致一阴，秋冬各致一阳者，何谓也？

然：春夏温，必致一阴者，初下针，沉之至肾肝之部，得气，引持之阴也。
秋冬寒，必致一阳者，初内针，浅而浮之至心肺之部，得气，推内之阳也。
是谓春夏必致一阴，秋冬必致一阳。

<k>七十一难 曰：经言，刺荣无伤卫，刺卫无伤荣，何谓也？</k>

然：针阳者，卧针而刺之；刺阴者，先以左手摄按所针荥俞之处，气散乃内针。
是谓刺荣无伤卫，刺卫无伤荣也。

<k>七十二难 曰：经言，能知迎随之气，可令调之；调气之方，必在阴阳。</k>
何谓也？

然：所谓迎随者，知荣卫之流行，经脉之往来也。
随其逆顺而取之，故曰迎随。
调气之方，必在阴阳者，知其内外表里，随其阴阳而调之，故曰调气之方，必在阴阳。

<k>七十三难 曰：诸井者，肌肉浅薄，气少不足使也，刺之奈何？</k>

然：诸井者，木也；荥者，火也。
火者，木之子，当刺井者，以荥泻之。
故经言，补者不可以为泻，泻者不可以为补，此之谓也。

<k>七十四难 曰；经言，春刺井，夏刺荥，季夏刺俞，秋刺经，冬刺合者，何谓也？</k>

然：春刺井者，邪在肝；夏刺荥者，邪在心；季夏刺俞者，邪在脾；秋刺经者，邪在肺；冬刺合者，邪在肾。

其肝、心、脾、肺、肾，而系于春、夏、秋、冬者，何也？

然：五脏一病，辄有五也（色）。
假令肝病，色青者肝也，臊臭者肝也，喜酸者肝也，喜呼者肝也，喜泣者，肝也。
其病众多，不可尽言也。
四时有数，而并系于春、夏、秋、冬者也。
针之要妙，在于秋毫者也。

<k>七十五难 曰：经言，东方实，西方虚；泻南方，补北方，何谓也？</k>

然：金、木、水、火、土，当更相平。
东方木也，西方金也。
木欲实，金当平之；火欲实，水当平之；土欲实，木当平之；金欲实，火当平之；水欲实，土当平之。
东方肝也，则知肝实；西方肺也，则知肺虚。
泻南方火，补北方水。
南方火，火者，木之子也；北方水，水者，木之母也。
水胜火。
子能令母实，母能令子虚，故泻火补水，欲令金不得平木也。
经曰：不能治其虚，何问其余，此之谓也。

<k>七十六难 曰：何谓补泻？当补之时，何所取气？当泻之时，何所置气？</k>

然：当补之时，从卫取气；当泻之时，从荣置气。
其阳气不足，阴气有余，当先补其阳，而后泻其阴；阴气不足，阳气有余，当先补其阴，而后泻其阳。
营卫通行，此其要也。

<k>七十七难 曰：经言，上工治未病，中工治已病，何谓也？</k>

然：所谓治未病者，见肝之病，则知肝当传之与脾，故先实其脾气，无令得受肝之邪，故曰治未病焉。
中工者，见肝之病，不晓相传，但一心治肝，故曰治已病也。

<k>七十八难 曰：针有补泻，何谓也？</k>

然：补泻之法，非必呼吸出内针也。
知为针者，信其左；不知为针者，信其右。
当刺之时，先以左手厌按所针荥、俞之处，弹面努之，爪而下之，其气之来，如动脉之状，顺针而刺之。
得气，因推而内之，是谓补，动而伸之，是谓泻。
不得气，乃与，男外女内；不得气，是为十死不治也。

<k>七十九难 曰：经言，迎而夺之，安得无虚？随而济之，安得无实</k>，虚之与实，若得若失；实之与虚，若有若无，何谓也？

然：迎而夺之者，泻其子也；随而济之者，补其母也。
假令心病，泻手心主俞，是谓迎而夺之者也；补手心主井，是谓随而济之者也。
所谓实之与虚者，牢濡之意也。
气来实牢者为得，濡虚者为失，故曰若得若失也。

<k>八十难 曰：经言，有见如入，有见如出者，何谓也？</k>

然：所谓有见如入、有见如出者，谓左手见气来至，乃内针，针入，见气尽，乃出针。
是谓有见如入，有见如出也。

<k>八十一难 曰：经言，无实实虚虚，损不足而益有余，是寸口脉耶？</k>将病自有虚实耶？其损益奈何？

然：是病，非谓寸口脉也，谓病自有虚实也。
假令肝实而肺虚，肝者木也，肺者金也，金木当更相平，当知金平木。
假令肺实而肝虚，微少气，用针不补其肝，而反重实其肺，故曰实实虚虚，损不足而益有余。
此者，中工之所害也。


<h2><br><span class="orange">難經經釋</span></h2>
清 徐靈胎
敘

《難經》，非經也。

以《靈》、《素》之微言奧旨引端未發者，設為問答之語，俾暢厥義也。
古人書篇名義，非可苟稱，難者辯論之謂，天下豈有以難名為經者，故知《難經》非經也。
自古言醫者，皆祖《內經》，而《內經》之學，至漢而分︰倉公氏以診勝，仲景以方勝，華佗氏以針灸雜法勝；

雖皆不離乎《內經》，而師承各別。
逮晉、唐以後，則支流愈分，徒講乎醫之術，而不講乎醫之道，則去聖遠矣。
惟《難經》則悉本《內經》之語，而敷暢其義，聖學之傳，惟此為得其宗。

然竊有疑焉，其說有即以經文為釋者，有悖經文而為釋者，有顛倒經文以為釋者。
夫苟如他書之別有師承，則人自立說，源流莫考，即使與古聖之說大悖，亦無從而証其是非，若即本《內經》之文以釋《內經》，則《內經》具在也，以經証經而是非顯然矣。
然此書之垂已二千餘年，注者不下數十家，皆不敢有異議，其間有大可疑者，且多曲為解釋，並他書之是者反疑之，則豈前人皆無識乎？

殆非也。
蓋經學之不講久矣﹗惟知溯流以尋源，源不得，則中道而止，未嘗從源以及流也。
故以《難經》視《難經》，則《難經》自無可議；

以《內經》之義疏視《難經》，則《難經》正多疵也。
余始也，蓋嘗崇信而佩習之，習之久而漸疑其或非，更習之久而信己之必是，非信己也，信夫《難經》之必不可違乎《內經》也。
於是本其發難之情，先為申述《內經》本意，索其條理，隨文詮釋；

既乃別其異同，辨其是否，其間有殊法異義，其說不本於《內經》，而與《內經》相發明者，此則別有師承，又不得執《內經》而議其可否。
惟夫遵《內經》之訓而詮解未洽者，則摘而証之於《經》，非以《難經》為可訾也，正所以彰《難經》於天下後世，使知《難經》之為《內經》羽翼，其淵源如是也，因名之為《經釋》。
《難經》所以釋《經》，今複以《經》釋《難》，以《難》釋《經》而《經》明，以《經》釋《難》而《難》明，此則所謂醫之道也，而非術也。

其曰秦越人著者，始見於《新唐書‧藝文志》，蓋不可定，然實兩漢以前書云﹗
雍正五年三月既望松陵徐大椿敘
<h2><span class="orange">卷上</span></h2>

<b>一難曰︰十二經中皆有動脈，（十二經，手足三陰三陽也。</b>
動脈，脈之動現於外，如手太陰天府、雲門之類，按之其動亦應手是也。）
獨取寸口，以決五臟六腑死生吉凶之法，何謂也？

（寸口，即太淵、經渠穴之分，兼兩手上中下三部脈也。）

然︰寸口者，脈之大會，手太陰之脈動也，（會，聚也。

手太陰，肺之經也。
大會，《靈‧動輸篇》云：
“胃為五臟六腑之海，其氣清上注於肺，肺氣從太陰而行之，其行也，以息往來”是也。

又《靈‧經脈篇》云，手太陰之脈，“循魚際，出大指之端。”）
人一呼脈行三寸，一吸脈行三寸，呼吸定息，脈行六寸。
人一日一夜凡一萬三千五百息，脈行五十度周於身。

（呼，出氣也。
吸，內氣也。
《靈‧五十營篇》︰“人經脈上下、左右、前後二十八脈，周身十六丈二尺，……呼吸定息，氣行六寸。

……二百七十息，氣行十六丈二尺，……一周於身，……一萬三千五百息，氣行五十營於身”。
度，過也，猶言過一次也。
二十八脈實數，詳《靈‧脈度篇》。）

漏水下百刻，（按《隋志》刻漏始於黃帝。
一晝一夜定為百刻，浮箭於壺內，以水減刻出，分晝夜之長短。）
營衛行陽二十五度，行陰亦二十五度，為一周也，（營衛，《靈‧營衛生會篇》云：
“人受氣於穀，穀入於胃，以傳於肺，五臟六腑，皆以受氣，其清者為營，濁者為衛，營在脈中，衛在脈外”是也。
合言脈，則營衛在其中矣。

日行陽而夜行陰，晝夜各二十五度，則五十度為一周也。
蓋晝夜有長短，此舉其中而言。
其行陽行陰、起止出入之法，詳《靈‧衛氣行篇》。）

故五十度複會於手太陰。
寸口者，五臟六腑之所終始，故法取於寸口也。

（起於手太陰，止於手太陰，故曰終始。
五臟六腑之氣皆現於此，故取寸口可以決生死吉凶也。
《靈‧營衛生會篇》云：

“營出於中焦，衛出於下焦。
帝曰︰願聞三焦之所出。
岐伯曰︰上焦出胃上口，並咽貫膈，……循太陰之分而行，還至陽明，上至舌，下足陽明，常與營俱行於陽二十五度，行於陰亦二十五度，一周也，故五十度而複大會於手太陰矣。”

此營衛之常度也。）

<b>二難曰︰脈有尺寸，何謂也？</b>

然︰尺寸者，脈之大要會也。
（尺寸詳下文。
要會，言要切之地、會聚之處也。）
從關至尺是尺內，陰之所治也；
從關至魚際是寸口內，陽之所治也。
（關者，尺寸分界之地，《脈訣》所謂高骨為關是也。

關下為尺，主腎肝而沉，故屬陰。
魚際，大指本節后內廉大白肉名曰魚，其赤白肉分界即魚際也。
關上為寸口，主心肺而浮，故屬陽治理也。）
故分寸為尺，分尺為寸。
（此二句釋尺寸二字極明曉。
言關上分去一寸，則餘者為尺；

關下分去一尺，則餘者為寸，此言尺寸之所以得名也。）
故陰得尺中一寸，陽得寸內九分。
（此二句又於尺寸之中分其長短之位，以合陰陽之數。

一寸為偶數，九分為奇數也。
蓋關以下至尺澤。
皆謂之尺，而診脈則止候關下一寸；

關以上至魚際皆謂之寸，而診脈止候關上九分，故曰尺中一寸，寸內九分也。）
尺寸終始，一寸九分，故曰尺寸也。
（此又合尺寸之數而言。

然得一寸不名曰寸，得九分不名曰分者，以其在尺之中、在寸之中也。）

<b>三難曰︰脈有太過，有不及，有陰陽相乘，有覆有溢，有關有格，何謂也？</b>
（太過、不及，病脈也。
陰乘陽，則陰過而犯陽；
陽乘陰，則陽過而犯陰，此太過不及之甚。
覆、溢、關、格，又相乘之甚者也。）

然︰關之前者，陽之動也，脈當見九分而浮。

（關前為陽，見上文。
浮。
陽之象也。）
過者，法曰太過︰減者，法曰不及。
遂上魚為溢，（過，謂浮出九分也。
減，謂浮不至九分也。

魚，即魚際。
上魚，浮至魚際，太過之甚也。
溢，滿而出於外也。）
為外關內格，此陰乘之脈也。
（關格，據三十七難言陽氣太甚，則陰氣不得相營，故曰關；
陰氣太盛，則陽氣不得相營，故曰格。

則此云外關者，外而陽盛越於外；
內格者，內而陰盛距於內也。
陰乘，陰氣上乘陽位也。）
關以後者，陰之動也，脈當見一寸而沉。
（關後為陰。
沉，陰之象也。）
過者，法曰太過；
減者，法曰不及。
遂入尺為覆，（過，謂沉過一寸也。

減，謂沉不及一寸也。
尺，一寸後尺中也。
覆，反而傾也。）
為內關外格，此陽乘之脈也。
（內關，謂陽反在下，居陰之位，外格，謂陰反上越，居陽之位也，陽乘，陽氣下入陰中也。）
故曰覆溢。

是其真臟之脈，人不病而死也。
（真臟之脈，謂臟氣已絕。
其真形獨現於外，不必有疾病而可決其必死也。

按此當與三十七難合觀之。）

<b>四難曰︰脈有陰陽之法，何謂也？</b>

（陰陽，謂脈之屬於陰、屬於陽也。）

然︰呼出心與肺，吸入腎與肝，呼吸之間，脾受穀味也，（心肺在上部，故出氣由之，屬陽。

腎肝在下部，故入氣歸之，屬陰。
脾主中宮，故司出入之間也。
受穀味，即因胃氣以至手太陰之義。）
其脈在中。
（在中，介乎陰陽之間也。）
浮者陽也，沉者陰也，故曰陰陽也。

（浮為表，故屬陽。
沉為裡，故屬陰。）
心肺俱浮，何以別之？

（呼出心與肺，故俱浮。
別，分別也。）


然︰浮而大散者心也，浮而短澀者肺也。
（心屬火，故其象大散；
肺屬金，故其象短澀，此心肺之本脈，而浮則其所同者也。）
腎肝俱沉，何以別之？
（吸入腎與肝，故俱沉。）


然︰牢而長者肝也，按之濡，舉指來實者腎也。
（肝屬木，故其象牢而長。
腎屬水，故其象濡而實。

水體外柔而內剛也。）
脾者中州，故其脈在中。
是陰陽之法也。

（在中，不沉不浮之間也。
此以上釋陰陽之義已明，下文又於陰陽之中交互言之也。）
脈有一陰一陽，一陰二陽，一陰三陽；

有一陽一陰，一陽二陰，一陽三陰。
如此之言，寸口有六脈俱動耶？
（俱動，言三陰三陽盡見也，六脈見下文。）

然︰此言者，非有六脈俱動也，謂浮、沉、長、短、滑、澀也。
（此即所謂六脈也。

浮者在上，沉者在下，長者過本位，短者不及本位，滑者流利，澀者凝滯。
浮、沉、長、短以形言，滑、澀以質言也。）


浮者陽也，滑者陽也，長者陽也；
沉者陰也，短者陰也，澀者陰也。
（此所謂三陰三陽也。）
所謂一陰一陽者，謂脈來沉而滑也，一陰二陽者，謂脈來沉滑而長也，一陰三陽者，謂脈來浮滑而長，時一沉也；
所謂一陽一陰者，謂脈來浮而澀也，一陽二陰者，謂脈來長而沉澀也，一陽三陰者，謂脈來沉澀而短，時一浮也。
（此六脈互見之象也。

然此舉其例而言，亦互相錯綜，非一定如此也，但浮沉可以相兼，而滑澀短長不得並見，亦所當曉也。）
各以其經所在，名病逆順也。
（上文言脈之形體，而未嘗斷吉凶，此乃言其斷法也。

其經，手足三陰三陽也。
逆順，如心脈宜浮，腎脈宜沉則為順，若心脈反沉，腎脈反浮則為逆，此又見脈無定體，因經而定順逆。
其法則兩經備言之。）

<b>五難曰︰脈有輕重，何謂也？</b>
（浮而無力為輕，沉而有力為重。）

然︰初持脈，如三菽之重，與皮毛相得者，肺部也。
（持脈，即按脈也。

菽，豆之總名。
三菽之重，言其力與三菽等也。
皮毛相得，言其浮至皮毛之分也。

肺脈最輕，故其象如此。）
如六菽之重，與血脈相得者，心部也。
如九菽之重，與肌肉相得者，脾部也。

如十二菽之重，與筋平者，肝部也。
按之至骨，舉指來疾者，腎部也，（血脈、肌肉、筋、骨，遞沉而下，故脈之輕重，以此為準。
蓋肺居最上，心次之，脾次之，肝又次之，腎居最下。

至骨，沉之至也。
舉指來疾，言其有力而急迫，即四難“舉指來實”之義也。）


<b>六難曰︰脈有陰盛陽虛，陽盛陰虛，何謂也？</b>
（此與上文脈有陰陽之法不同。
上文言脈之屬於陰、屬於陽，平脈也；

此則言陰分之脈與陽分之脈，有太過、不及，病脈也。）

然︰浮之損小，沉之實大，故曰陰盛陽虛。

沉之損小，浮之實大，故曰陽盛陰虛。
（浮脈主陽，沉脈主陰，損小則氣血衰，實大則氣血盛。）
是陰陽虛實之意也。

<b>七難曰︰經言少陽之至，乍大乍小，乍短乍長；</b>
陽明之至，浮大而短；
太陽之至，洪大而長；

（少陽陽氣尚微，離陰未遠，故其脈無定。
陽明之陽已盛，然尚未極，故浮大而短。
太陽之陽極盛，故洪大而長。

至，言其氣至而脈應也。）
太陰之至，緊大而長；
少陰之至，緊細而微；

厥陰之至，沉短而敦。
（太陰為陰之始，故有緊象，而尚有長大之陽脈也。
少陰之陰漸盛，故緊細而微。

厥陰陰之至，故沉短而敦，陰脈之極也。）
此六者，是平脈邪？
將病脈邪？

（平脈，本然之脈也。
病脈，有過之脈也。）


然︰皆王脈也。
（王脈，得其時而氣應生王也。）
其氣以何月，各王幾日？

然︰冬至之後得甲子少陽王，（自古歷元皆起於冬至，其日必以甲子，然歲周三百六十五日四分日之一，則日有零餘，每歲遞差，至日不必皆當甲子，此云冬至後得甲子者，乃指至日之當甲子者言也。
至日當甲子，至立春後十五日歷一甲，木氣始盛，故曰少陽王也。
若至日不當甲子，少陽之王大概以六十日，不複以甲子為限。）
複得甲子陽明王，複得甲子太陽王，複得甲子太陰王，複得甲子少陰王，複得甲子厥陰王。
（少陽之陽尚微。
陽明則陽已盛。

太陽則陽極盛，極則陰生而太陰用事；
太陰之陰尚微，少陰則陰已盛，厥陰則陰極盛，極則陽生，如是無已。）
王各六十日，（甲子至甲子，則六十日一周也。）
六六三百六十日，以成一歲。
此三陽三陰之王時日大要也。
（時指月言，日指日數言，以終上文何月幾日之問。）

<b>八難曰︰寸口脈平而死者，何謂也？</b>
（平，謂脈不病也。）

然︰諸十二經脈者，皆系於生氣之原。
所謂生氣之原者，謂十二經之根本也，謂腎間動氣也。

（十二經見上。
系，連屬也。
十二經之氣皆從此出，故謂之根本。

腎間，兩腎之中間也。
動氣，氣所開合出入之處，即所謂命門也。
其說詳三十六難中。）
此五臟六腑之本，十二經脈之根，呼吸之門，三焦之原。
一名守邪之神。
（吸入腎與肝，故為呼吸之門，即所謂動氣是也。

三焦與腎同候，而腎屬下焦，故曰三焦之原，謂三焦所從出也。
守邪未詳。
或謂元氣既足，則邪不能傷，故曰守邪，未知是否。）
故氣者，人之根本也，根絕則莖葉枯矣。
（氣，即原氣也。
原氣在人，猶草木之有根本，若草木根絕，則莖葉枯落，人之原氣，亦猶是也。）
寸口脈平而死者，生氣獨絕於內也。
（言內之生氣已絕，則雖其外之脈甚平，而終不免於死也。）


<b>九難曰︰何以別知臟腑之病耶？</b>
然︰數者腑也，遲者臟也。
（腑屬陽、臟屬陰故也。）
數則為熱，遲則為寒。
（此二句釋所以遲數之義。）
諸陽為熱，諸陰為寒。

（此二句又釋所以數屬腑、遲屬臟之義。
諸陰諸陽，又推言之也。
故以別知臟腑之病也。）

<b>十難曰︰一脈為十變者，何謂也？</b>
（一脈十變，謂一臟之脈其變有十，如下文所云也。）

然︰（五邪剛柔相逢之意也。
五邪，五臟五腑之邪也。

剛柔，五臟為柔，五腑為剛。
相逢，為臟邪干臟，腑邪干腑也。
下文詳之。）
假令心脈急甚者，肝邪干心也；
心脈微急者，膽邪干小腸也；
心脈大甚者，，心邪自干心也；

心脈微大者，小腸邪自干小腸也；
心脈緩甚者，脾邪干心也；
心脈微緩者，胃邪干小腸也，心脈澀甚者，肺邪干心也；

心脈微澀者，大腸邪干小腸也，心脈沉甚者，腎邪干心也；
心脈微沉者，膀胱邪干小腸也。
（此所謂十變也。

蓋臟干臟則脈甚，腑干腑則脈微。
急、大、緩、澀、沉，乃五臟之本脈，見何臟之脈，則知何臟之干也。
候小腸於心脈者，《素‧血氣形志篇》云：

“手太陽與少陰為表裡”故也。
餘臟配合亦準此。）
五臟各有剛柔邪，故令一脈輒變為十也。

（此二句乃推言之，舉心以為例，則五臟皆然，故曰各有、曰輒變也。）

<b>十一難曰︰經言脈不滿五十動而一止，一臟無氣者，何謂（一作臟）也？</b>

（《靈‧根結篇》云：
“五十動而不一代者，五臟皆受氣。
四十動一代者，一臟無氣，三十動一代者，二臟無氣。

二十動一代者，三臟無氣。
十動一代者，四臟無氣。
不滿十動一代者，五臟無氣”。

此引經文而約言之也。
無氣，謂其氣已絕，故脈行至此，則斷而不續也）。
然︰人吸者隨陰入，呼者因陽出。

（吸入腎與肝，故吸隨陰入。
呼出心與肺，故呼因陽出。）
今吸不能至腎，至肝而還，（人一呼脈再動，一吸脈再動，言呼吸者，以脈由呼吸以行也。

脈動未終而止，因以知吸不能至腎也。）
故知一臟無氣者，腎氣先盡也。
（不能至腎，故為腎氣盡。）

<b>十二難曰︰經言五臟脈已絕於內，用針者反實其外；</b>
五臟脈已絕於外，用針者反實其內。

內外之絕，何以別之？
（經文見《靈‧九針十二原篇》。）


然︰五臟脈已絕於內者，腎肝脈絕於內也，而醫反補其心肺；
五臟脈已絕於外者，心肺脈絕於外也，而醫反補其腎肝。
（腎肝主內，心肺主外。

補，謂以針補之也。）
陽絕補陰，陰絕補陽，（心肺為陽，腎肝為陰。）
是謂實實虛虛，損不足而益有餘。

（絕者，虛也，不足也。
不絕者，實也，有餘也。
補其所不當補，則絕者益殆矣。）
如此死者，醫殺之耳。
（言病不必死，而醫者誤治以致其死也。）


<b>十三難曰︰經言見其色而不得其脈，反得相勝之脈者，即死，得相生之脈者，病即自已。</b>
色之與脈，當參相應，為之奈何？
（經文見《靈‧邪氣臟腑病形論》。

相勝、相生，義見下文。）

然︰五臟有五色，皆見於面，亦當與寸口尺內相應。

（五色見下，言何臟病則現何色也。
寸口指脈言，尺內指尺之皮膚言，下文自明。）
假令色青，其脈當弦而急；

色赤，其脈浮大而散；
色黃，其脈中緩而大；
色白，其脈浮澀而短；

色黑，其脈沉濡而滑。
此所謂五色之與脈，當參相應也。
（《靈‧五色篇》云：

“青為肝，赤為心，白為肺，黃為脾，黑為腎。”
弦急浮大五者，皆五臟之本脈也。
《靈‧邪氣臟腑病形篇》云：

“色青者，其脈弦也；
赤者，其脈鉤也；
黃者，其脈代也；

白者，其脈毛；
黑者，其脈石。”
與此可以參觀。）
脈數，尺之皮膚亦數；
脈急，尺之皮膚亦急；
脈緩，尺之皮膚亦緩；

脈澀，尺之皮膚亦澀；
脈滑，尺之皮膚亦滑。
（此所謂與尺內相應者也。）

五臟各有聲、色、臭、味，當與寸口尺內相應，其不（一本有相字）應者，病也。
假令色青，其脈浮澀而短，若大而緩，為相勝；

浮大而散，若小而滑，為相生也。
（色青屬肝，浮澀而短是肺脈，脈勝色也；
大而緩為脾脈，色勝脈也，故曰相勝。

浮大而散是心脈，色生脈也；
小而滑為腎脈，脈生色也，故曰相生。）


經言知一為下工，知二為中工，知三為上工。
上工十全九，中工十全八，下工十全六，此之謂也。
（知一，謂色、脈、尺三者之中能明其一也。

全，謂不誤治，能愈其病也。）

<b>十四難曰︰脈有損至，何謂也？</b>

（少曰損，多曰至。）

然︰至之脈，一呼再至曰平，三至曰離經，四至曰奪精，五至曰死，六至曰命絕，此至之脈也。

何謂損？
一呼一至曰離經，再（一作二）呼一至曰奪精，三呼一至曰死，四呼一至曰命絕，此損之脈也。
（平者，適得其常之謂。

離經，離其常經也。
奪精，精氣已奪也。
死者，言其必至於死。

命絕，則其生氣已絕，僅存脈之動而已，亦隨息也。）
至脈從下上，損脈從上下也。
（心肺為上，腎肝為下。）
損脈之為病奈何？
然︰一損損於皮毛，皮聚而毛落；
二損損於血脈，血脈虛少，不能榮於五臟六腑；

三損損於肌肉，肌肉消瘦，飲食不能為肌膚；
四損損於筋，筋緩不能自收持；
五損損於骨，骨痿不能起於床。

反此者，至於收病也。
（按於收二字，滑氏云疑作“脈之”是也。
《靈‧九針篇》肺主皮，心主脈，脾主肌，肝主筋，腎主骨。

皮聚者，枯而縮也。
五臟肺居最上，腎居最下，由肺以至腎，此所謂從上下也。
反此謂至脈之病，則由腎以至肺，所謂從下上也。）
從上下者，骨痿不能起於床者死；
從下上者，皮聚而毛落者死。
（此以斷至損脈之死期也。

蓋損即為遲，遲屬寒，故先中於表。
至即為數，數為熱，故先中於裡。
相傳既久，至內外表裡俱病，則不複可治矣。）
治損之法奈何？
然︰損其肺者，益其氣；
損其心者，調其營衛；

損其脾者。
調其飲食，適其寒溫；
損其肝者，緩其中；

損其腎者，益其精。
此治損之法也。
（肺主氣，故益其氣。

營衛者，血之所充。
飲食寒溫，肌肉之所由生。
緩中者，即經所謂“肝苦急，急食甘以緩之”之義。

精者，腎之所藏。
蓋病在何臟，則各隨其所在而治之也。）


然︰脈來一呼再至，一吸再至，不大不小曰平。
一呼三至，一吸三至，為適得病，（適得病，即上文離經之義，言僅為有病之脈也。）
前大後小，即頭痛、目眩，前小後大，即胸滿、短氣。

（前指寸，後指尺。
前大後小，病氣在陽，故頭痛、目眩。
前小後大，病氣在陰，故胸滿、短氣。）
一呼四至，一吸四至，病欲甚，（病欲甚，即奪精之義，言其病將深也。）
脈洪大者，苦煩滿，沉細者，腹中痛，滑者傷熱，澀者中霧露。
（洪大為陽邪外越，故煩滿。

沉細為陰邪內陷，故腹痛。
滑為血實，故為熱。
澀為傷濕，故中霧露，此又於一息四至之病，分別言之，亦舉此為例言，仍當取所現脈象以別其病，欲令讀者推展其義也。）
一呼五至，一吸五至，其人當困，沉細夜加，浮大晝加，不大不小，雖困可治，其有大小者，為難治。
（困者，近於死也。
沉細屬陰，故加於夜。

浮大屬陽，故加於晝。
大，即浮大。
小，即沉細。

若不大不小，則晝夜不至於有加，故可治。
有大小，則歷晝夜而病益進，為難治也。
不大不小，即《靈‧禁服篇》所謂“若引繩大小齊等”之義，若更參差不倫，則難治矣。）
一呼六至，一吸六至，為死脈也，沉細夜死，浮大晝死。
（死脈，即命絕之謂。）
一呼一至，一吸一至，名曰損，人雖能行，猶當著床，所以然者，血氣皆不足故也。

（言雖能行步，久當不起於床也。
血氣不足，明所以得損脈之故。）
再呼一至，再吸一至，名曰無魂，無魂者當死也，人雖能行，名曰行尸。

（無魂，言魂氣已離也。
行尸，言其人生道已絕，如尸之行也。）
上部有脈，下部無脈，其人當吐，不吐者死。

（吐則氣逆於上，故脈亦從而上，則下部之無脈，乃因吐而然，非真離其根也。
若不吐而無脈，則脈為真無，而非氣逆之故矣，故曰死。）
上部無脈，下部有脈，雖困無能為害。

所以然者，譬如人之有尺，樹之有根，枝葉雖枯願，根本將自生。
脈有根本，人有元氣，故知不死。
<b>十五難曰︰經言春脈弦，夏脈鉤，秋脈毛，冬脈石，是王脈耶？</b>

將病脈也？
（經文見《素‧平人氣象論》及《玉機真臟論》。）


然︰弦、鉤、毛、石者，四時之脈也。
（四時之脈，謂脈之應乎四時，即王脈也。）
春脈弦者，肝東方木也，萬物始生，未有枝葉，故其脈之來，濡弱而長，故曰弦。

（濡弱而長，是弦之正象，否則即為太過、不及之脈也。）
夏脈鉤者，心南方火也，萬物之所茂，垂枝布葉，皆下曲如鉤，故其脈之來疾去遲，故曰鉤。
（來疾者，其來少急而勁；

去遲者，其去少緩而弱，此所謂下曲如鉤也。）
秋脈毛者，肺西方金也，萬物之所終，草木華葉，皆秋而落，其枝獨在，若毫毛也，故其脈之來，輕虛以浮，故曰毛。
（其枝獨在、若毫毛，言其四面無所輔，而體又甚輕也。）
冬脈石者，腎北方水也，萬物之所藏也，盛冬之時，水凝如石，故其脈之來，沉濡而滑，故曰石。
此四時之脈也。
（冬氣斂聚，故沉而濡滑，水之象也。

按臟腑之與五行，各有所屬，而春夏秋脈皆以木為喻者，蓋惟木為因時遷變也。）
如有變奈何？
（變，謂失常也。）

然︰春脈弦，反者為病。
何謂反？

然︰其氣來實強，是謂太過，病在外；
氣來虛微，是謂不及，病在內。
（太過屬陽，而發於表，故病在外。

不及屬陰，而怯於中，故病在內。）
氣來厭厭聶聶，如循榆葉曰平；
（厭厭，《素問》王冰注以為浮薄而虛也。）
益實而滑，如循長竿曰病；
（此皆弦而太過之象。）
急而勁益強，如新張弓弦曰死。

（此則弦之至，即所謂真臟脈也。）
春脈微弦曰平，弦多胃氣少曰病，但弦無胃氣曰死，胃氣，（沖和之氣也。
微弦、胃氣少、但弦無胃氣，即上文三者之象也。

下文仿此。）
春以胃氣為本。
夏脈鉤，反者為病。

何謂反？
然︰其氣來實強，是謂太過，病在外；
氣來虛微，是謂不及，病在內。

其脈來累累如環，如循琅 曰平；
（如環，《素問》作“如連珠”，言其滿盛也。
琅 ，石似珠者。）
來而益數，如雞舉足者曰病；
（謂實而勁也。）


前曲後居，如操帶鉤曰死。
（居，《素問》王冰注曰︰“不動也”。
帶鉤，曲而堅者也。）
夏脈微鉤曰平，鉤多胃氣少曰病，但鉤無胃氣曰死，夏以胃氣為本。
秋脈毛，反者為病。
何謂反？

然︰其氣來實強，是謂太過，病在外；
氣來虛微，是謂不及，病在內。
其脈來藹藹如車蓋，按之益大曰平；

（車蓋，言其浮大而虛也。）

不上不下，如循雞羽曰病；

（《素問》王冰注謂“中央堅而兩旁虛”。）
按之蕭索，如風吹毛曰死。
（《素問》云：

如物之浮，如風吹毛，曰肺死。
“王冰謂”如物之浮，瞥瞥然；
如風吹毛，紛紛然也。

“蓋皆輕虛飄亂之義”。）
秋脈微毛曰平，毛多胃氣少曰病，但毛無胃氣曰死，秋以胃氣為本。
冬脈石，反者為病。

何謂反？
然︰其氣來實強，是謂太過，病在外；
氣來虛微，是謂不及，病在內。

脈來上大下兌，濡滑如雀之啄曰平；
（雀啄，上大而末銳也。）
啄啄連屬，其中微曲曰病，（啄啄連屬，言搏手而數。

其中微曲，言其象似鉤也。）
來如解索，去如彈石曰死。
（解索，緊而散；

彈石，促而堅也。
《素問》云：
“發如奪索，辟辟如彈石，曰腎死。”

）冬脈微石曰平，石多胃氣少曰病，但石無胃氣曰死，冬以胃氣為本。
胃者，水穀之海，（水穀皆聚於胃，如海為眾水所聚也。）
主稟四時，（胃屬土，土分王四季，故曰主稟四時。）
皆以胃氣為本，是謂四時之變病，死生之要會也。
脾者，中州也，其平和不可得見，（中州，言在四臟之中，四臟平和，則脾脈在其中，故不可得見。）
衰乃見耳。

來如雀之啄，如水之下漏，是脾衰之（一本無之字）見也。
（雀啄，言其堅銳。
水下漏，言其斷續無常。）

<b>十六難曰︰脈有三部九候，有陰陽，有輕重，有六十首，一脈變為四時</b>，（三部九候，詳《素‧三部九候論》。
陰陽，詳第四難。

輕重，詳第五難。
六十首，見《素‧方盛衰論》，王冰注謂其義不存，或謂即各王六十日之義。
一脈變為四時，詳十五難。

但諸設難下文俱無發明，疑有脫誤。）
離聖久遠，各自是其法，何以別之？
然︰是其病有內外証。

（凡人所受傷為病，所以驗其病者為証，蓋病合而証分也。）
其病為之奈何？
然︰假令得肝脈，（五臟脈體詳十三難。）
其外証︰善潔，（肝與膽合，膽為清淨之腑，故善潔。）
面青，善怒；
（《素‧陰陽應象大論》︰肝“在色為蒼”，“在志為怒”。）
其內証︰臍左有動氣，按之牢若痛；
（《素‧刺禁論》︰“肝生於左”，臍左，肝之位也。
動氣，真氣不能藏而發現於外也。

牢者，氣結而堅。
痛者，氣郁而滯。）
其病︰四肢滿，（滿，閉塞也。

蓋肢節皆屬於肝，左氏傳云：
“風淫末疾”。）
閉淋，溲便難，（《靈‧經脈篇》云，足厥陰循陰股，結於陰器，故病見於溲便也。）
轉筋。
（《靈‧九針篇》云：
“肝主筋”，故病筋也。）
有是者肝也，無是者非也。
（是，指上文病証而言。
如無此病証，則雖見肝脈，而受病實不在肝也。）
假令得心脈，其外証︰面赤，（《素》心“在色為赤”。）
口乾，（心氣通於舌，火上炎則干也。）
喜笑；

（《素》心“在聲為笑”。）
其內証︰臍上有動氣，（臍上，心之位也。）
按之牢若痛；

其病︰煩心，心痛，（病在本臟也。）
掌中熱而 。
（《靈‧經脈篇》手少陰之脈“入掌內”，故掌中熱。

，乾嘔也。
《素‧至真要大論》︰“諸逆沖上，皆屬於火。”）
有是者心也，無是者非也。

假令得脾脈，其外証︰面黃，（《素》脾“在色為黃”。）
善噫，（噫，即噯氣。
《靈‧口問篇》云：

“寒氣客於胃，厥逆從下上散，複出於胃，故為噫。”
脾與胃合，故病同也。）
善思，（《素》脾“在志為思。”

）善味；
（《素》脾“在竅為口”，故主味。）
其內証︰當臍有動氣，按之牢若痛；

（當臍，脾位乎中也。）
其病︰腹脹滿，（《素‧金匱真言論》︰“腹為陰，陰中之至陰脾也。”
故病在腹。）
食不消，（脾主磨食。）
體重，（脾主肌肉。）
節痛，（《素‧痿論》）︰陽明“主束骨而利機關，”脾與胃合，故亦主節。）
怠惰嗜臥，（勞倦亦屬脾也。）
四肢不收。
（脾主四肢。）
有是者脾也，無是者非也。
假令得肺脈，其外証︰面白，（《素》肺“在色為白”。）
善嚏，（《靈‧口問篇》︰“陽氣和利，滿於心，出於鼻。

故嚏。
肺氣通於鼻，故善嚏也。”）
悲愁不樂，欲哭；

（《素》肺“在志為憂”，“在聲為哭。”）
其內証︰臍右有動氣，按之牢若痛；
（《素，刺禁論》︰“肺藏於右”，臍右，肺之位也。）
其病︰喘咳，（肺主氣，氣逆則喘咳。）
洒淅寒熱。
（肺主皮毛。）
有是者肺也，無是者非也。
假令得腎脈，其外証︰面黑，（《素》腎“在色為黑。”）
（善恐《素》“在志為恐”。）
欠；
（《靈‧口問篇》︰“陰氣積於下，陽氣未盡，陽引而上，陰引而下，陰陽相引，故數欠。”
又云︰“腎主為欠。”

）其內証︰臍下有動氣，按之牢若痛；
（腎居最下，臍下，腎之位也。）
其病︰逆氣，（下氣不藏則逆上。）
小腹急痛，（腎治於下，故病在小腹。）
泄如下重，（滑氏云：
“如讀為而”。

腎主二陰，下重，氣下墜不收也。）
足脛寒而逆。
（《靈‧經脈篇》足少陰腎之脈“循內踝之後，別入跟中，以上內”，故病如此。

有是者腎也，無是者非也。）

<b>十七難曰︰經言病或有死，或有不治自愈，或連年月不已。</b>

（此亦錯引經語，非經之全文也。）
其死生（一作生死）存亡，可切脈而知之耶？
然︰可盡知也，診病若閉目不欲見人者，（此肝病現証，肝與膽合，肝病則膽虛，故閉目不欲見人。）
脈當得肝脈強急而長，（此肝之本脈。）
而反得肺脈浮短而澀者，死也。
（証屬木，脈屬金，為克賊也。）
病若開目而渴，心下牢者，（此心病現証。
心主熱，熱甚則開目而渴也。）
脈當得緊實而數，（此心之本脈。）
而反得沉澀（一作濡）而微者，死也。
（此腎之本脈。
証屬火，脈屬水，為克賊也。）
病若吐血，複鼽衄血者，脈當沉細，而反浮大而牢者，死也。
（此又一義，不以生克言，所謂病虛脈實，故死也。
《靈‧玉版篇》云：

“衄而不止，脈大，是三逆”，即此義也。）
病若譫言妄語，身當有熱，脈當洪大，而反手足厥冷，脈沉細而微者，死也。
（此則病實脈虛也。

手足厥冷，兼証言之也。）
病若大腹而泄者，脈當微細而澀，反緊大而滑者，死也。
（此亦病虛脈實也。

《靈‧玉版篇》云：
“腹鳴而滿，四肢清，泄，其脈大，是二逆也。”）


<b>十八難曰︰脈有三部，部有四經，（三部，寸、關、尺也。</b>
四經，兩手寸、關、尺各候一臟一腑也。）
手有太陰、陽明，（手太陰屬肺，手陽明屬大腸，皆診於右寸。）
足有太陽、少陰，（足太陽屬膀胱，足少陰屬腎，皆診於左尺。）
為上下部，（右寸為上，左尺為下。）
何謂也？

然︰手太陰、陽明金也，足少陰、太陽水也，金生水，水流下行而不能上，故在下部也。
（此言左右手循環相生者也。）
足厥陰、少陽（足厥陰屬肝，少陽屬膽，皆診於左關。）
木也，生手太陽、少陰火，（手太陽屬小腸，手少陰屬心，皆診於左寸。
火炎上行而不能下，故為上部。
手心主、少陽火，（手心主，即手厥陰心包絡也。

手少陽屬三焦。
推本文之義，則宜診於右尺。）
生足太陰、陽明土，（足太陰屬脾，足陽明屬胃，皆診於右關。）
土主中宮，故在中部也。
此皆五行子母更相生養者也。
（以上釋三部、四經上下之義，下文又論所主之病也。）
脈有三部九候，各何所主之？
然︰三部者，寸、關、尺也。
九候者，浮、中、沉也。

（三部各有浮、中、沉，故為九也。）
上部法天，主胸以上至頭之有疾也；
（此又不以經絡，以部位言。）
中部法人，主膈以下至臍之有疾也；
下部法地，（此四字一作尺為下部，法而應乎地。）
主臍以下至足之有疾也。

（即《素‧脈要精微論》所云︰上竟上者，胸、喉中事也。
下竟下者，少腹、腰、股、膝、脛、足中事也。
“但其候脈法，與此微別。”

）審而刺之者也。
（謂審其病之上下而刺其所在，則針不誤施也。
《本義》謝氏謂“此一節，當是十六難中答辭”，與下文又不相屬，其說近是。）
人病有沉滯久積聚，可切脈而知之耶？
然︰診病（一本無病字）在右脅有積氣，（積氣，積聚之氣也。）
得肺脈結，（右脅，肺之部也。

結，為積聚之脈。
《素‧平人氣象論》云：
“結而橫，有積矣。”

）脈結甚則積甚，結微則積微。
診不得肺脈，而右脅有積氣者，何也？
然︰肺脈雖不見，右手當（一作脈）沉伏。

（沉伏，亦積氣之脈。
右手統指三部言，則肺脈亦在其中。
又右手氣口脈所以候裡也。）
其外痼疾同法耶？
將異也？
（痼疾，凡肌肉筋骨間久留不去之病皆是，以其不在臟腑故曰外。）

然︰結者，脈來去時一止，無常數，（無常數，乃為結脈之象。
若有常數者，或四十動一止，或三十動一止，乃代脈，主死，不但有積矣。

蓋結脈之所由生，以積聚在內，脈道不通，故其現脈如此。）
名曰結也。
伏者，脈行筋下也。

浮者，脈在肉上行也。
左右表裡，法皆如此。
（言結伏則病在裡，結浮則病在表，結在右病亦在右，結在左病亦在左，以此推之，則內外左右積氣痼疾，其結脈同而浮伏異也，故曰法皆如此。）
假令脈結伏者，內無積聚，脈浮結者，外無痼疾；
有積聚脈不結伏，有痼疾脈不浮結，為脈不應病，病不應脈，是為死病也。
（病脈不相應，乃真氣已漓，血脈不相聯屬，故云死也。）

<b>十九難曰︰經言脈有逆順，男女有恆，而反者，何謂也？</b>
（得其脈為順，不得其脈為逆。

恆，常也，謂各有一定之法也。
反，謂上下之強弱相反，如下文所云也。
經文無考。）

然︰男子生於寅，寅為木。
陽也。

女子生於申，申為金，陰也。
（此推本天地初生男女之理而言，以明脈之所以異也。）


然︰男得女脈為不足，病在內，（男得陰脈，則陽陷於陰，故為不足。
內，謂心腹之內。
陽氣入陰，則病見於陰位也。）
左得之，病在左，右得之，病在右，隨脈言之也。
（此又以脈之左右，驗病之左右也。）
女得男脈為太過，病在四肢，（女得陽脈，則陰越於陽，故為有餘。

四肢屬乎陽，陰氣從陽，則病見於陽位也。）
左得之，病在左，右得之，病在右，隨脈言之。
此之謂也，（陽道全而陰道半，故陽得陰脈為不足，陰得陽脈為有餘也。）

<b>二十難曰︰經言脈有伏匿，伏匿於何臟而言伏匿耶？</b>
（引經言無考。

伏匿，謂不見於本位，反藏匿於他部而見其脈也。
然︰謂陰陽更相乘、更相伏也。
（言不拘於一臟也。）
脈居陰部，而反陽脈見者，為陽乘陰也；
（陽脈，即下文浮滑而長是也。）
脈雖時沉澀而短，此謂陽中伏陰也。

（言陽雖乘陰，而陰猶伏於陽內也。）
脈居陽部，而反陰脈見者，為陰乘陽也；
（陰脈，即上文沉澀而短是也。）
脈雖時浮滑而長，此謂陰中伏陽也。
重陽者狂，重陰者癲。
（此又因陰陽之伏匿而極言之。

重陽、重陰，言不止伏匿，陰皆變為陽，陽皆變為陰也。
狂者陽疾，癲者陰疾，邪氣既盛，至傷其神，故其病如此。
《素‧病能論》云：

“有病怒狂者，……生於陽也。）
”脫陽者見鬼，脫陰者目盲。
（此又因重陰、重陽而及之。

鬼屬陰，陽既脫，則純乎陰，故見鬼。
目得血而能視，陰既脫，則血不營於目，故目盲。
此則重陰、重陽之反也。）

<b>二十一難曰︰經言人形病，脈不病，曰生；</b>
脈病。

形不病，曰死。
何謂也？
然︰人形病，脈不病，非有不病者也，謂息數不應脈數也。

（言非脈之真不病也。
蓋診病以不病調病患，一呼二至，一吸二至，脈數之常。
若其人既病，則呼吸不齊，不能與脈數相應，或脈遲而其人之息適緩，或脈數而其人之息適促，醫者不能審之，遂以為無病，而實不然也。

又或醫者之息不能自調，與病者相應，則遲數不辨，故誤以為不病，亦通，經文無考。）
此大法。
<b>二十二難曰︰經言脈有是動，有所生病，一脈輒（一本無輒字）變為二病者，何也？</b>

（此亦非經之全文，乃約經語以成文者也。
此脈字，指經脈言。
是動、所生病，見《靈‧經脈篇》。

二病，指經文“是動”以下所舉之病，及“所生病”以下所舉之病，有此二者之殊也。）

然︰經言是動者，氣也；

所生病者，血也。
（言脈之動者，氣為之，而所生病者，則血為之也。）
邪在氣，氣為是動；

邪在血，血為所生病。
（此又言氣血之所以病，則皆因乎邪也。）
氣主 之，血主濡之。

（，煦也，熏蒸之義。
濡，滋潤之義。）
氣留而不行者，（不能 也。）
為氣先病也；
血壅（一作滯）而不濡者，（_凝滯也。）
為血後病也。

故先為是動，後所生也。
（言邪之中人，必先傷乎氣而氣病，然後及乎血而血病，故云一脈變二病也。）


<b>二十三難曰︰手足三陰三陽，脈之度數，可曉以不？</b>
然︰手三陽之脈，（三陽，《靈‧脈度篇》作“六陽”。）
從手至頭，（手三陽之脈皆從指末起而終於頭。）
長五尺，五六合三丈。
（五六，合兩手言之也。）
手三陰之脈，從手至胸中，（手三陰之脈亦從指末起而至胸中。）
長三尺五寸，三六一丈八尺，五六三尺，合二丈一尺。
足三陽之脈，從足至頭，（足三陽從足趾起至頭。）
長八尺，六八四丈八尺。

足三陰之脈，從足至胸，（足三陰從足趾、足心起至胸。）
長六尺五寸，六六三丈六尺，五六三尺，合三丈九尺。
人兩足蹺脈，從足至目，長七尺五寸，二七一丈四尺，二五一尺，合一丈五尺。

（蹺脈屬奇經。）

然︰經脈者，行血氣，通陰陽，以營於身者也。

其始從中焦，注手太陰、陽明；
（營出於中焦，故脈從中焦始。）
陽明注足陽明、太陰；

太陰注手少陰、太陽；
太陽注足太陽、少陰；
少陰注手心主、少陽；

少陽注足少陽、厥陰；
厥陰複還注手太陰。
別絡十五，皆因其原，（脈所注為原。

《靈‧九針十二原篇》云：
“……原者，五臟之所以稟三百六十五節氣味也。”
蓋謂五臟之氣，皆會於此，而別絡之氣，亦因乎此也。）
如環無端，轉相灌溉，朝於寸口、人迎，（寸口，見第一難。
人迎，即左手之寸口脈也。
朝，如朝覲之朝，謂會聚於此，複稟氣以出也。）
以處百病，而決死生也。
（處，揆度也，即第一難獨取寸口以決死生之義。）
經云︰明知終始，陰陽定矣。

何謂也？
（見《靈‧終始篇》。）


然︰終始者，脈之紀也。
（《終始篇》云：
“終始者，經脈為紀。”

）寸口、人迎，陰陽之氣，通於朝使，（朝，見上。
使，言相為用也。
寸口為陰，人迎為陽。）
如環無端，故曰始也。
終者，三陰三陽之脈絕，絕則死。
死各有形，（死形，見下二十四難。）
故曰終也。
<b>二十四難曰︰手足三陰三陽氣已絕，何以為候？</b>
（候，以証驗之也。）
可知其吉凶不？
然︰足少陰氣絕，則骨枯。
（以下皆言其候也。

《素‧六節臟象論》云：
腎“其充在骨”，）少陰者，冬脈也，伏行而溫於骨髓。
（腎脈應冬，其氣斂藏於內。）
故骨髓不溫，即肉不著骨；
骨肉不相親，即肉濡而卻；
（濡，滯也。

經作“軟而卻。”
卻，退縮也。）
肉濡而卻，故齒長而枯，（枯，經作“垢”。

齒肉卻則齦上宣，故齒長。
枯，不澤也。
齒者，骨之餘，故以此驗之。）
發無潤澤；
（《六節臟象論》云：
腎“其華在發。”

）無潤澤者，骨先死。
戊日篤，己日死。
口唇者，肌肉之本也。

（《六節臟象論》云：
脾“其華在唇四白，其充在肌”。）
脈不營，則肌肉不滑澤；

肌肉不滑澤，則肉滿；
肉滿，則唇反；
（滿，浮腫也。

肉腫，則唇亦腫而反出於外也。）
唇反，則肉先死。
甲日篤，乙日死。

（經文有“木勝土也”四字）足厥陰氣絕，即（一作則）筋縮引卵與舌卷。
（引，牽引也。
《經脈篇》云，厥陰之脈“循陰器”，又云，“循喉嚨之後”，又云，“環唇內”。

《六節臟象論》云：
肝“其華在爪，其充在筋”。）
厥陰者，肝脈也。

肝者，筋之合也。
筋者，聚於陰器而絡於舌本。
（《素問‧厥論》︰“前陰者，宗筋之所聚”。）
故脈不營，則筋縮急；
筋縮急，即引卵與舌，故舌卷卵縮，此筋先死。
庚日篤，辛日死。

（經文有“金勝木也”四字）手太陰氣絕，即（一作則）皮毛焦。
（《六節臟象論》云：
肺“其華在毛，其充在皮”。）
太陰者，肺也，行氣溫於皮毛者也。
氣弗營，則皮毛焦；
皮毛焦，則津液去；

津液去，則皮節傷；
皮節傷，則皮枯毛折；
（皮枯之皮，經文作“爪”。

折，萎也。）
毛折者，則毛先死。
丙日篤，丁日死。

（經文有“火勝金也”四字）手少陰氣絕，則脈不通；
脈不通，則血不流；
（《六節臟象論》︰心“其華在面，其充在血脈。”

）血不流，則色（一本無色字）澤去，故面色黑如黧，（黧，黑黃色也。）
此血先死。
壬日篤，癸日死。

（經文有“水勝火也”四字）三陰氣俱絕，則目眩轉，目瞑，（《靈‧大惑論》云：
“五臟六腑之精，皆上注於目而為之精”，前二十難云：
“脫陰者目盲”，亦此義也。

眩，經作“系”。）

<b>二十五難曰︰有十二經，五臟六腑十一耳，其一經者，何等經也？</b>

（《靈‧九針論》︰“五藏︰心藏神，肺藏魄，肝藏魂，脾藏意，腎藏精與志也。”
六腑，小腸、大腸、胃、膽、膀胱、三焦，主出納水穀，如府庫之司出入，故曰府也。）


然︰一經者，手少陰與心主別脈也。
心主與三焦為表裡，（《靈‧九針論》︰“足陽明、太陰為表裡，少陽、厥陰為表裡，太陽、少陰為表裡，……手陽明、太陰為表裡，少陽、心主為表裡，太陽、少陰為表裡”。
別脈，謂心主本心之宮城，宜與心為表裡，乃反別與三焦為表裡，別為一經，故成十二經也。

三焦，上焦、中焦、下焦也。）
俱有名而無形，故言經有十二也。
《難經》言手心主與三焦凡八，見第八、三十一、三十六、三十八，三十九、六十二、六十六及此篇，俱當參觀。

<b>二十六難曰︰經有十二，絡有十五，餘三絡者，是何等絡也？</b>
（《靈‧九針十二原篇》云：
“經脈十二，絡脈十五，凡二十七氣，以上下”。）

然︰有陽絡，有陰絡，有脾之大絡。
《靈‧經脈篇》︰“脾之大絡，名曰大包，出淵液下三寸，布胸中。”

）陽絡者，陽蹺之絡也。
陰絡者，陰蹺之絡也。
（一蹺脈詳二十三難。）
故絡有十五焉。
<b>二十七難曰︰脈有奇經八脈，不拘於十二經，何謂也？</b>
（奇，讀如奇偶之奇，謂無手足配偶如十二經也。

詳下編。）

然︰有陽維，有陰維，有陽蹺，有陰蹺，有沖，有督，有任，有帶之脈。

凡此八脈者，皆不拘於經，故曰奇經八脈也。
（詳見下編。）
經有十二，絡有十五，凡二十七氣，相隨上下，（出見前篇。）
何獨不拘於經也？
然︰聖人圖設溝渠，通利水道，以備不然。
（不然，猶言不虞也。）
天雨降下，溝渠溢滿，當此之時， 霈妄作，（一作行）聖人不能複圖也。
（此以水道喻人身血脈之道。）
此絡脈滿溢，諸經不能複拘也。

（言血脈充盛，十二經不足以容之，則溢出而為奇經，故奇經為十二經之別脈也。）

<b>二十八難曰︰其奇經八脈者，既不拘於十二經，皆何起何繼也？</b>

（繼，續也。
《脈經》作“系”。）


然︰督脈者，起於下極之俞，（俞，即穴也。
下極，即長強穴，屬督脈，在脊 骨端。）
並於脊裡，（脊裡，背脊中也。）
上至風府，（風府，屬督脈，在項上入髮際一寸大筋內宛宛中。）
入屬於腦。
（《靈‧經脈篇》︰“督脈之別，名曰長強，挾膂上項，散頭上，下當肩胛左右，別走太陽，入貫膂。

實則脊強，虛則頭重。”
《素問‧骨空論》︰“督脈者，起於少腹，以下骨中央，女子入系廷孔，其孔，溺孔之端也。
其絡循陰器，合篡間，繞篡後，別繞臀，至少陰，與巨陽中絡者合少陰上股內後廉，貫脊屬腎，與太陽起於目內 ，上額交巔上，入絡腦，還出別下項。

循肩膊內，俠脊，抵腰中，入循膂絡腎；
其男子循莖下至篡，與女子等。
其少腹直上者，貫臍中央，上貫心，入喉，上頤環唇，上系兩目之下中央。

此生病，從少腹上沖心而痛，不得前後，為沖疝。
其女子︰不孕，癃、痔、遺溺、嗌乾。”）
任脈者，起於中極之下，（中極穴，屬任脈，在臍下四寸。

中極之下，蓋指會陰穴也。）
以上至毛際，（前陰之上。）
循腹裡，（即中極穴。）
上關元，（關元穴在臍下三寸。）
至咽喉。
（《素‧骨空論》至咽喉之下，有“上頤、循面、入目”六字。

《靈‧經脈篇》“任脈之別，名曰尾翳，下鳩尾，散於腹。
實則腹皮痛，虛則癢搔。”）
衝脈者，起於氣沖，（足陽明經穴，在毛際兩旁。）
並足陽明之經，（《素‧痿論》云：
“沖脈者，經脈之海，主滲灌溪谷，與陽明合於宗筋，陰陽總宗筋之會，會於氣沖，而陽明為長，皆屬於帶脈，而絡於督脈。”）
俠（一作夾）臍上行，至胸中而散。

（一本有也字。）
帶脈者，起於季脅，（季脅，屬足厥陰章門穴之分。）
回身一周。

（謂周身圍轉，如人束帶之狀，以束諸脈也。）
《靈‧經別篇》︰“足少陰之正，至 中，別走太陽而合，上至腎，當十四椎，出屬帶脈。”
<b>二十九難曰︰奇經之為病何如？</b>

然︰陽維維於陽，（陽，陽經，身之表也。）
陰維維於陰，（陰，陰經，身之裡也。）
陰陽不能自相維，則悵然失志，溶溶不能自收持。

（溶溶，浮蕩之貌。）
陽維為病苦寒熱，（陽主外，陽氣不和，故生寒慾]。
C）陰維為病苦心痛。

（陰主內，心為少陰，陰氣不和，故心痛也。）

<h2><span class="orange">卷下</span></h2>

<b>三十難曰︰營氣之行，常與衛氣相隨不？</b>
（相隨，言相合而並行也。）


然︰經言人受氣於穀。
穀入於胃，乃傳於（一作與）五臟六腑，五臟六腑皆受於氣。
（言受穀氣。）
其清者為營，濁者為衛，營行脈中，衛行脈外，（營主血，故在脈之中。
衛主氣，故在脈之外。
《素問‧痺論》云：

“營者，水穀之精氣也，和調於五臟，洒陳於六腑，乃能入於脈也。
……衛者，水穀之悍氣也，其氣 疾滑利，不能入於脈也。”）
營周不息，五十而複大會。

（五十，謂五十營也。
詳見第一難中。）
陰陽相貫，如環之無端，故知營衛相隨也。）

<b>三十一難曰︰三焦者，何稟何生？</b>
（稟，受也。）
何始何終？
（言其經之起止也。）
其治常在何許？

可曉以不？
（治，猶縣治之治，其所居之地也。）


然︰三焦者，水穀之道路，氣之所終始也。
（此總釋三焦之義，言其所稟所生在水穀，而其所始所終在氣也。）
上焦者，在心下，下膈，（膈，隔也。

心下有膜，遮隔濁氣，謂之膈。）
在胃上口，主內而不出。
（內，謂納水穀也。）
其治在膻中，玉堂下一寸六分，直兩乳間陷者是。
（膻中穴，屬任脈。
下句是指膻中之所在，言在玉堂穴下一寸六分。

直，當也。）
中焦者，在胃中脘，（中院穴，亦屬任脈。）
不上不下，主腐熟水穀。

其治在臍旁。
（臍旁，天樞穴也，屬胃脈。）
下焦者，（一本有“在臍下”三字）當膀胱上口，（膀胱上口，闌門也。）
主分別清濁，（清者入於膀胱而為溺，濁者入於大腸而為滓穢。）
主出而不內，以傳道也。
其治在臍下一寸。

（臍下一寸，名陰交穴，屬任脈。）
故名曰三焦，其府在氣街。
（府猶舍也，藏聚之義，言其氣藏聚於此也。

滑氏《本義》以此句為錯簡，非。）

<b>三十二難曰︰五臟俱等，而心肺獨在鬲（一作膈，下同。）</b>
上者，何也？
（在膈上，言其位獨高處於胸膈之上也。）


然︰心者血，肺者氣。
血為營，氣為衛，（《素‧五臟生成論》云：
“諸血者皆屬於心，諸氣者皆屬於肺”。

蓋營行脈中，故血為營；
衛行脈外，故氣為衛。）
相隨上下，謂之營衛。

（上下，謂五十度周於身也。
說見第一難中。）
通行經絡，營周於外，（通行經絡，言十二經無所不通，而周行於臟腑之外也。）
故令心肺獨在膈上也。
（營衛為一身之統攝，而心肺主之，故獨居膈上以宰之也。）


<b>三十三難曰︰肝青象木，肺白象金。</b>
肝得水而沉，木得水而浮；
肺得水而浮，金得水而沉。

其意何也？
（肝居肺下。
故曰得水而沉；

肺居肝上，故曰得水而浮。
言肝既屬木，則當浮而反沉；
肺既屬金，則當沉而反浮，與金木之本體不類，故設問也。）

然︰肝者，非為純木也，乙角也，（木屬陽，乙為陰木，志在從金，故曰非純。
角於五音亦屬木。）
庚之柔。
（庚為陽金，乙與庚合，剛柔相配，則乙之剛為庚，庚之柔為乙也。）
大言陰與陽，小言夫與婦。

（大而言之，即天地之陰陽，小而言之，，即人倫之夫婦，其理一也。）
釋其微陽，而吸其微陰之氣，其意樂金，（婦有從夫之義，乙為陰木，故曰微陽，樂金，謂樂從乎金也。）
又行陰道多，（肝屬足厥陰經，位乎膈下，故曰行陰道多。）
故令肝得水而沉也。
（得水而沉，言得其滋養，與下文得熱正相反。
又，金性本沉，亦有從夫之義。）
肺者，非為純金也，辛商也，（金屬陰，辛為陰金，志在從火，故曰非純。
商於五音亦屬金。）
丙之柔。

（丙與辛合。
大言陰與陽，小言夫與婦。
釋其微陰，（辛為陰金，故曰微陰。

婚而就火，（婚，猶婚嫁之婚，言嫁於火也。）
其意樂火，又行陽道多，（肺屬手太陰經，位乎膈上，故曰行陽道多。）
故令（一本無令字）肺得水而浮也。

（火性本浮，亦從乎夫也。）
肺熱而複沉。
肝熱而複浮者，何也？

（肺氣熱，則清氣下墜。
肝氣熱，則相火上升。）
故知辛當歸庚，乙當歸甲也。

（肝得熱，則微陰不足以相吸，肺得熱，則亢陽適見其可畏，則陰木與陽木，陰金與陽金，自為配偶，而複其本體浮沉之性也。）

<b>三十四難曰︰五臟各有聲、色、臭，味，皆可曉知以不？</b>

然︰《十變》言︰肝色青，（此亦本五行而言也。
青者，木之色也。
《十變》未詳。）
其臭臊，（木之氣也。）
其味酸（木之味也。）
其聲呼，（呼，引而長，亦木之象也。）
其液泣；
（肝竅於目，故為泣。）
心色赤，（火之色也。）
其臭焦，（火之氣也。）
其味苦，（火之味也。）
其聲言，（言，散而揚，為火之象。）
五臟有七神，各何所藏耶？
然︰（五臟藏七神者，脾與腎兼兩神也。
見下文。）
臟者，人之神氣所舍藏也。
故肝藏魂，（肝屬陽，魂亦屬陽。
《靈‧本神篇》云：

“隨神往來者謂之魂”，謂知覺之靈處也。）
肺藏魄，（肺屬陰，魄亦屬陰。
《本神篇》云：

並精而出入者謂之魄”，謂運動之能處也。）
心藏神，（《本神篇》云：
“兩精相搏謂之神”，謂陰陽合體之妙機也。

《素‧靈蘭秘典論》云：
心者，君主之官，神明出焉。”）
脾藏意與智，（《本神篇》云：

“心有所憶謂之意，……因慮而處物謂之智”，蓋脾主思故也。
《素‧刺法篇》云：
“脾為諫議之官，智周出焉。”

）腎藏精與志也。
（《本神篇》云：
“初生之來謂之精，……意之所存謂之志”。

《素‧靈蘭秘典論》云：
“腎者，作強之官，伎巧出焉。”）


<b>三十五難曰︰五臟各有所，腑皆相近，而心、肺獨去大腸、小腸遠者，何謂也？</b>
（肝之腑膽，脾之腑胃，腎之腑膀胱，其位皆相近，心之腑小腸，肺之腑大腸，皆相遠也。）


然︰經言心營，肺衛，（血為營，心主血，故營屬心。
氣為衛，肺主氣，故衛屬肺。）
通行陽氣，（陽氣，即營衛之氣。

《靈‧營衛生會篇》云：
“行陰二十五度，行陽二十五度”是也。）
故居在上；

（謂其位最高。）
大腸、小腸，傳陰氣而下，（陰氣，濁氣也，謂穢滓所歸也。）
故居在下。

（謂其位至下。）
所以相去而遠也。
（所司不同，所以經雖相合，而位則相遠也。）
又諸腑皆陽也，清淨之處。
今大腸、小腸、胃與膀胱，皆受不淨，其意何也？
（謂陽宜清淨，而反受穢濁，獨不及膽者，膽無施受故也。）

然︰諸腑者，謂是非也。
（言諸腑雖屬陽，而非皆清淨之處也。）
經言小腸者，受盛之腑也；
（《素‧靈蘭秘典》︰“小腸者，受盛之官，化物出焉。”
言受胃之物，化其渣滓也。）
大腸者，傳瀉行道之腑也；
（《素》︰“大腸者，傳道之官，變化出焉。”）
膽者，清淨之腑也；

（《素》︰“膽者，中正之官，決斷出焉。”
蓋膽無受無瀉，助肝以決謀慮而已，所以謂之清淨之腑也。）
胃者，水穀之腑也；

（《素》︰“脾胃者，倉廩之官，五味出焉。”）
膀胱者，津液之腑也。
（《素》︰“膀胱者，州都之官，津液藏焉。”

此五臟之腑也。）
一腑猶無兩名，故知非也。
（言諸腑各有名，如上文所云，皆實指其受穢濁者也。

惟膽名為清淨，故不受穢濁，若餘腑亦名清淨，則有兩名矣。）
小腸者，心之腑；
大腸者，肺之腑；

膽者，肝之腑，胃者，脾之腑；
膀胱者，腎之腑。
（《靈‧本輸篇》云：

“肺合大腸，……心合小腸，……肝合膽，……脾合胃，……腎合膀胱”，此之謂也。）
小腸謂赤腸，大腸謂白腸，膽者謂青腸，胃者謂黃腸，膀胱者謂黑腸。
（此以五行之色名其腸，以為配五臟之征也。

蓋皆名為腸，則俱受穢濁，所以明不淨之故也。）
下焦之（一本無之字）所治也。
（《靈‧營衛生會篇》云：

“水穀者，嘗並居於胃中，成糟粕而俱下於大腸，而成下焦，滲而俱下，濟泌別汁，循下焦而滲入膀胱焉。”
故五腑皆下焦之氣所治也。）


<b>三十六難曰︰臟各有一耳，腎獨有兩者，何也？</b>
（兩，謂左右各一也。）


然︰腎兩者，非皆腎也。
（謂一為腎，一則非腎也。）
其左者為腎，右者為命門。

命門者，諸神精之所舍，（舍，藏也。
言一身之精神，皆藏於此也。）
原氣之所系也；

（原氣，即元氣，言根柢乎此也。）
男子以藏精，女子以系胞。
（精，施化之具，胞，受孕之處，此乃性命之原，先天之所由主，故曰命門也。）
故知腎有一也。
（其一為命門而非腎，則腎止有一耳。）


<b>三十七難曰︰五臟之氣，於何發起，通於何許，（發起，言其本之所出。</b>
通，言其氣之所注也。）
可曉以不？

然︰五臟者，當上關於九竅也。
（竅皆在上，故曰上關，謂其氣與九竅通也。）
故肺氣通於鼻，鼻和則知香臭矣；

肝氣通於目，目和則知黑白矣；
脾氣通於口，口和則知穀味矣；
心氣通於舌，舌和則知五味矣；

（舌主辨味，故和則能知五味。
口主納穀，故和則能辨五穀。）
腎氣通於耳，耳和則知五音矣。

五臟不和，則九竅不通，（不通，謂氣不得上達而失其官也。）
六腑不和，則留結為癰。
（五臟神氣之所舍，故不和則止九竅不通而已，六腑則血氣滓穢之所出入，故不和則有形之物積聚而為癰也。）
邪在六腑，則陽脈不和，（陽脈，手足三陽之脈也。）
陽脈不和，則氣留之，氣留之，則陽脈盛矣。
（氣屬陽故也。）
邪在五臟，則陰脈不和，陰脈不和，則血留之，血留之，則陰脈盛矣。
（血屬陰故也。
不和者，其邪在內，盛則脈之見乎外者也。）
陰氣太盛，則陽氣不得相營也，故曰格。
陽氣太盛，則陰氣不得相營也，故曰關，陰陽俱盛，不得相營也，故曰關格。
（營，和澤也。

關者，閉絕之義。
格者，捍拒之義。）
關格者，不得盡其命而死矣。

（言陰陽之氣相睽，雖元氣未盡，亦必至死，不能盡其天年也。）
經言氣獨行於五臟，不營於六腑者，何也？
然︰夫氣之所行也，如水之流，不得息也。

故陰脈營於五臟，陽脈營於六腑，如環無端，莫知其紀，終而複始，而不覆溢，（言不至過盛而溢於經脈之外也。）
人氣內溫於臟腑，外濡於腠理。
（濡，潤也。

腠理，肌膚毛孔分理湊合處也。）

<b>三十八難曰︰臟惟有五，腑獨有六者，何也？</b>

然︰所謂腑有六者，謂三焦也。
有原氣之別焉，（即六十六難所謂“原氣之別使也。”）
主持諸氣，有名而無形，其經屬手少陽。

此外腑也，（言在諸腑之外，故曰外腑。）

<b>三十九難曰︰經言腑有五，臟有六者，何也？</b>

（經文無考）
然︰六腑者，止有五腑也。
（謂三焦不附於臟，故不名為腑，如上條所云也。）
五臟亦有六臟者，謂腎有兩臟也。
其左為腎，右為命門。
命門者，謂（一本無謂字）精神之所舍也；

男子以藏精，女子以系胞，其氣與腎通，故言臟有六也。
（言命門氣雖通於腎，而實則非腎，故不得與腎同為一臟也。）
腑有五者，何也？

然︰五臟各一腑，三焦亦是一腑，然不屬於五臟，故言腑有五焉。
（腑者對臟而言，既不附於臟，則亦不名為腑也。
命門辨說詳見三十六難條下。）

<b>四十難曰︰經言肝主色，心主臭，脾主味，肺主聲，腎主液。</b>
然︰肺者，西方金也，金生於巳，巳者南方火，火者心，心主臭，故令鼻知香臭；

腎者，北方水也，水生於申，申者西方金，金者肺，肺主聲，故令耳聞聲。
（此以五行長生之法推之也。
木長生於亥，火長生於寅，金長生於巳，水土長生於申，以其相生，故互相為用也。）

<b>四十一難曰︰肝獨有兩葉，以何應也？</b>
（何應，謂其義何所應也。）

<b>四十二難曰︰人腸胃長短，受水穀多少，各幾何？</b>
然︰胃大一尺五寸，徑五寸，（大，言其四圍，徑，言其口之廣。

凡圓形者，徑一則圍三，故圍大一尺五寸，則徑五寸也。
下文仿此。）
長二尺六寸，橫屈受水穀三斗五升，（胃在腹中，其形盤曲而生，故曰橫屈。）
其中常留穀二斗，水一斗五升。
（留者，存於中不使出也。
出即胃虛，飢而思食，故一日必再食也。）
小腸大二寸半，徑八分、分之少半，（三八得二寸四分，餘一分，亦三分之，故云少半，言不及半分也。）
長三丈二尺，受穀二斗四升，水六升三合、合之大半。
（大半，半合有餘也。）
 （一作回）腸大四寸，（回腸，即大腸，以其回曲，故曰回腸。）
徑一寸半，長二丈一尺，受穀一斗，水七升半。
廣腸大八寸，（廣腸，大腸以下至肛門受穢滓之處，俗名直腸，以其最廣，故曰廣腸。）
徑二寸半。
長二尺八寸，受穀九升三合、八分合之一。
故腸胃凡長五丈八尺四寸。

此腸胃長短，受水穀之數也。
肝重二斤四兩，左三葉，右四葉，凡七葉，主藏魂。
（魂義見三十四難。

下同。）
心重十二兩，中有七孔三毛，（孔，竅也。）
盛精汁三合，（謂孔中所藏之精血也。）
主藏神。
脾重二斤三兩，扁廣三寸，（扁廣，謂形不正圓，其闊三寸也。）
長五寸，有散膏半斤，（散膏，津液之不凝者。）
主裹血，溫五臟，主藏意。
（裹血，謂統之使不散也。
五臟皆稟氣於脾胃，故受其氣以溫暖也。）
肺重三斤三兩，六葉兩耳，凡八葉，（垂下為葉，旁出為耳，共成八葉也。）
主藏魄。
腎有兩枚，重一斤二兩，主藏志。

（兩枚，即上文所謂左為腎、右為命門者也。）
膽在肝之短葉間，重三兩三銖，盛精汁三合。
（上言五臟，以下言六腑。）
胃重二斤十四兩，（一作一兩）紓曲屈伸（謂統計其屈曲處也。）
長二尺六寸，大一尺五寸，徑五寸。
盛（一作容）穀二斗，水一斗五升。

小腸重二斤十四兩，長三丈二尺，廣二寸半，徑八分、分之少半，左 （一作回，下同。）
疊積十六曲，盛（一作容）穀二斗四升，水六升三合、合之大半。
大腸重三（一作二）斤十二兩，長二丈一尺，廣四寸，徑一寸，當臍右回疊積十六曲，盛穀一斗，水七升半。

《靈‧腸胃篇》云：
“回腸當臍左環回周葉積而下，回運環返十六曲，大四寸，徑一寸、寸之少半”。
上三條長短受盛，與經文俱同。

膀胱重九兩二銖，縱廣九寸，（膀胱亦不正圓，故曰縱廣。）
盛溺九升九合。
（水從大腸滲入膀胱則為溺，不與穀同居，故不曰水而曰溺，此越人精微處也。）
口廣二寸半，唇至齒長九分，齒已後至會厭（已後，即以下也，會厭，吸門也。）
深三寸半，大容五合。
（謂口內可受五合也。）
舌重十兩，長七寸，廣二寸半。
咽門重十二兩，（一作十兩。
《靈‧腸胃篇》︰咽門重十兩”。）
廣二寸半，至胃長一尺六寸。
（咽門，謂咽物之處，即俗名食脘者也，下通於胃。）
喉嚨重十二兩，廣二寸，長一尺二寸，九節。

（喉嚨，即出聲之處，即俗名喉脘者也，下通於肺。
九節，有薄骨相連絡，其節有九也。）
肛門重十二兩，大八寸，徑二寸大半，長二尺八寸，受穀九升三合、八分合之一。”

（肛門，即廣腸。
此條長短受盛，亦與上同。）


<b>四十三難曰︰人不食飲，七日而死者，何也？</b>
然︰人胃中當有留穀二斗，水一斗五升。
（即上條所謂橫屈受水穀三斗五升也。）
故平人日再至圊，（圊，廁也。）
一行二升半，（行水穀，化糟粕。
行，去也。

日中五升，日中五升，《靈》作“一日中五升”，言一日之中共去五升也。）
七日五七三斗五升，而水穀盡矣。
故平人不食飲七日而死者，水穀津液俱盡，即死矣。

（津液由水穀而生，水穀盡則津液亦亡矣。）

<b>四十四難曰︰七沖門何在？</b>

（沖者，沖要之地也。）

然︰唇為飛門，（飛，飛動之。）
齒為戶門，（齒有關鍵之象，如家之有戶，物不得徑出入也。）
會厭為吸門，（會厭，謂物之所會聚，又能掩閉勿使物誤入。
吸，吸納處也。）
胃為賁門，（賁，猶奔也。
物入於胃，疾奔而下太倉也。）
太倉下口為幽門，（《靈‧脹論》︰“胃者，太倉也。”

以其聚物如倉廩，故曰太倉。
下口，接小腸處也。
幽，深晦之地，與上下出入處至遠也。）
大腸小腸會為闌門，（會者，小腸之下，大腸之上。
小腸為受盛之官，化物出焉，納滓穢於大腸，泌津液於膀胱，水穀於此而分別焉，故曰闌門，謂闌截分別、不得並出入也。）
下極為魄門，（極，底也。

魄門，即肛門也。
飲食至此，精華已去，止存形質，故曰魄門，即所謂鬼門也。
又肺藏魄，肛門連大腸，與肺為表裡，故曰魄門。

《素‧五臟別論》云：
“魄門亦為五臟使，水穀不得久藏。”）
故曰七沖門也。

<b>四十五難曰︰經言八會者，何也？</b>
（會，聚也。
氣之所聚，共八穴也。）

然︰腑會太倉，（太倉，屬任脈，即中脘穴，在臍上四寸。
六腑取稟於胃，故曰腑會。）
臟會季脅，（季脅，屬足厥陰，即章門穴，在大橫外直臍季肋端，脾募也。
五臟皆稟於脾，故為臟會。）
筋會陽陵泉，（陽陵泉，屬足少陽，足少陽之筋結膝外廉，即此穴。

肝主筋而膽其合也，故為筋會。）
髓會絕骨，（絕骨，屬足少陽，即懸鐘穴，在外踝上四寸。
《靈‧經脈篇》論足少陽之脈云：

“是主骨”，蓋諸髓皆屬於骨，故為髓會。）
血會膈俞，（膈俞，屬足太陽，在項後第七椎下，去脊旁一寸半，在中焦之分，化精微而為血之地也，故為血會。）
骨會大杼，（大杼，屬足太陽，在項後第一椎下，去脊旁一寸半。

《靈‧海論》云：
“衝脈為十二經之海，其輸在於大杼”；
《動輸篇》云，衝脈與腎之大絡起於腎下，蓋腎主骨，膀胱與腎合，故為骨會。）
脈會太淵，（太淵，屬手太陰，在掌後陷中，即寸口也。
肺朝百脈，故為脈會。
義詳第一難中。）
氣會三焦外，一筋直兩乳內也。
（三焦外，謂在焦膜之外。
兩乳內，謂兩乳之中，任脈之所過，即膻中穴也。

《靈‧經脈篇》手少陽之脈“是主氣”；
又《海論篇》云：
“膻中者，為氣之海”，故為氣會。）
熱病在內者，取其會之氣穴也。
（熱病在內，則邪氣已深，不可淺治，故必從其氣所會聚之處攻取其邪，乃能已疾也。
其會，謂各視其病之所在，審取其所當治之會也。）

<b>四十六難曰︰老人臥而不寐；</b>
少壯寐而不寤者，何也？

（寐，目瞑而神藏也。
寤，《說文》云：
“覺而有信”也，蓋寢而心有所憶，不能成寐也。）

然︰經言少壯者，血氣盛，肌肉滑，滑，澤也。）
氣道通，營衛之行不失於常，（《靈‧營衛生會篇》︰營衛行陽二十五度，行陰亦二十五度，平旦而陽受氣，日入而陰受氣，如是無已。

此之謂也。）
故晝日精，（精，精敏不倦也。）
夜不寤也。

老人血氣衰，肌肉不滑，營衛之道澀，（澀，謂不利順也。）
故晝不能精，夜不寐也。
故知老人不得寐也。

<b>四十七難曰︰人面獨能耐寒者，何也？</b>
然︰人頭者，諸陽之會也。
（諸陽，謂六陽經之脈也。）
諸陰脈皆至頸、胸中而還，獨諸陽脈皆上至頭耳，（《靈‧逆順肥瘦論》云：
“手之三陰，從臟走手；
手之三陽，從手走頭；

足之三陽︰從頭走足；
足之三陰，從足走腹。”
此之謂也。）
故令面耐寒也。
<b>四十八難曰︰人有三虛三實，何謂也？</b>
然︰有脈之虛實，有病之虛實，有診之虛實也。

（診，候也，証也。）
脈之虛實者，濡者為虛，（濡，柔弱軟滯也。
《傷塞論》云：

諸濡亡血；
又云︰“濡則衛氣微”，可見濡為氣血兩虛之候。）
緊牢者為實。

（弦勁曰緊，堅實曰牢。
《素‧平人氣象論》︰脈“盛而緊曰脹”；
《傷寒論》云：

“趺陽脈……緊者，脾氣強”；
又云︰“寒則堅牢”，可見緊牢為邪氣實之候。
脈不止此二種，舉此以類推也。）
病之虛實者，出者為虛，（出，謂精氣外耗，如汗、吐、瀉之類，凡從內出者皆是。）
入者為實；
（入，謂邪氣內結，如能食便閉、感受風寒之類，凡從外入者皆是。）
言者為虛，不言者為實；
（言，多言也。
病氣內乏，神氣自清，故惺惺能言也。

不言，不能言也，邪氣外攻，昏亂神智也。
言、不言，亦即上出入之義。）
緩者為虛，急者為實。

（緩，病來遲也，正氣奪而邪氣微，則病漸深，急，病來驟也。
正氣未漓而邪氣盛，則病疾速也。）
診之虛實者，濡者為虛，牢者為實；

癢者為虛，痛者為實；
（血氣少而肌肉不能充，則癢。
邪氣聚而營衛不得和，則痛。）
外痛內快，為外實內虛，內痛外快，為內實外虛。
（此則須按而候之也。
凡虛者喜按，實者不可著手，故按之而痛處為實，快處為虛也。）
故曰虛實也。
<b>四十九難曰︰有正經自病，有五邪所傷，何以別之？</b>
（正經，本經也。

五邪，謂五臟之邪互相賊也。
詳下文。）


然︰憂愁思慮則傷心；
（思慮出於心，故過用則受傷。）
形寒飲冷則傷肺；

（肺臟本寒，故外受風寒，內飲冷水，則受傷也。）
恚怒氣逆，上而不下則傷肝；
（肝在志為怒，恚怒則木氣郁而上沖，故受傷也。）
飲食勞倦則傷脾；
（脾為倉廩之官，主納飲食，四肢皆屬於脾，勞倦必由四肢，故過用則脾受傷也。）
久坐濕地，強力入水則傷腎。

（濕傷於下，故濕先歸腎。
又腎為作強之官，水又腎之類，故強力入水則腎受傷。）
是正經（一本有之字）自病也。

何謂五邪？
然︰有中風，（肝為風木，故風先入肝。）
有傷暑（心為君火，暑，火之氣也，故心受之。）
有飲食勞倦，（此言脾之受邪也。
義見上。）
有傷寒，（此言肺之受邪也。

義見上。）
有中濕。
（此言腎之受邪也。

義見上。）
此之謂五邪。
假令心病，何以知中風得之？

（言心得中風之病也。
下仿此。）


然︰其色當赤。
何以言之？
肝主色，（見四十難。

下同。）
自入為青，（自入，肝中風也。
《素‧陰陽應象大論》︰肝“在色為蒼”。）
入心為赤，（心中風也。
《素》︰心“在色為赤”。）
入脾為黃，（脾中風也。

《素》︰脾“在色為黃。”）
入肺為白，（肺中風也。
《素》︰肺“在色為白。”

）入腎為黑。
（腎中風也。
《素》腎“在色為黑”。）
肝為心邪，（風入於心而為邪也。）
故知當赤色也。
（一本無也字）其病身熱，（凡外感之邪，先傷營衛，故身皆熱。

又心屬火，熱為火邪之象也。
下同。）
脅下滿痛，（脅下，肝所居之位。）
其脈浮大而弦。
（浮大，心脈本象。
弦則肝脈之象也。）
何以知傷暑得之？
然︰當惡臭。
何以言之？

心主臭，自入為焦臭，（自入，心傷暑也。
焦，火之氣，心屬火也。）
《素‧金匱真言論》︰心“其臭焦”）入脾為香臭，（脾傷暑也。

香，土之氣。
《素》︰脾“其臭香”。）
入肝為臊臭，（肝傷暑也。

臊，木之氣。
《素》︰肝“其臭臊”。）
入腎為腐臭，（腎傷暑也。

腐，水之氣。
《素》︰腎“其臭腐”。）
入肺為腥臭。

（肺傷暑也。
腥，金之氣。
《素》︰肺其臭腥。）
故知心病傷暑得之，當惡臭。
其病身熱而煩，（煩，煩躁也，火郁而瞀亂也。）
心痛，（邪在心則痛。）
其脈浮大而散。
（浮大，心之本脈。
散則浮大而空虛無神，心之病脈也。）
何以知飲食勞倦得之？
然︰當喜味苦也。
虛為不欲食，實為欲食。

（虛則脾氣不能化穀，實則尚能化穀，故有能食、不能食之分。
蓋風、寒、暑、濕，其氣不殊，故無虛實之辨，若飲食勞倦，病因各殊，故越人著此二語，義最精細。）
何以言之？

脾主味，入肝為酸，（肝受飲食勞倦之病也。
《素‧陰陽應象大論》︰肝“在味為酸”。）
入心為苦，（心受飲食勞倦之病也。

《素》︰心“在味為苦”。）
入肺為辛，（肺受飲食勞倦之病也，《素》︰肺“在味為辛”。
入腎為鹹，（腎受飲食勞倦之病也。

《素》︰腎“在味為鹹”。）
自入為甘。
（脾受飲食勞倦之病也。

《素》︰脾“在味為甘。）
故知脾邪入心，為喜味苦也。
其病身熱而體重，嗜臥，四肢不收”，（嗜臥，倦臥也。

脾主肌肉及四肢故也。）
其脈浮大而緩。
（浮大，心之本脈。

緩，脾之脈象也。）
何以知傷寒得之？
然︰當譫言妄語。

（譫，狂悖多言也。）
何以言之？
肺主聲，入肝為呼，（肝傷寒也。

《素‧陰陽應象大論》︰肝“在聲為呼”。）
入心為言，（心傷寒也。）
入腎為呻，（腎傷寒也。

《素》︰腎“在聲為呻”。）
自入為哭。
（肺傷寒也。

《素》肺“在聲為哭”。）
故知肺邪入心，為譫言妄語也。
其病身熱，洒洒惡寒。

（肺本寒臟，又傷寒則惡寒也。）
甚則喘咳，（肺氣上逆，則喘而咳。
又《靈‧九針篇》云：

“肺主咳”。）
其脈浮大而澀。
（浮大，心之本脈。

澀，肺脈之象也。）
何以知中濕得之？
然，當喜汗出不可止。

何以言之？
腎主濕。
入肝為泣，肝中濕也。

《靈‧九針論》云：
“肝主泣。”）
入心為汗，（心中濕也。

《靈》︰“心主汗。”）
入脾為涎，（脾中濕也。
《靈》︰“脾主涎”。

入肺為涕，（肺中濕也。
《靈》︰肺主涕。）
自入為唾。

（腎中濕也。
《靈》︰“腎主唾。”）
故知腎邪入心，為汗出不可止也。

（汗者，人所常有，惟不可止，乃為腎邪入心也。）
其病身熱，小腹痛，（小腹，腎之位。）
足脛寒而逆，（足脛，腎經所過之地，故畏寒而逆冷，濕性亦近寒也。）
其脈沉濡而大。
（沉，腎脈之象。
濡，濕氣之候。

大則心脈本象也。
獨不言浮者。
蓋沉則不浮也。）
此五邪之法也。
（大指謂︰肝病見於色，心病見於臭，脾病見於味，肺病見於聲，腎病見於液。
其脈以本臟之脈為主，而兼受邪之脈，以此類推可也。）

<b>五十難曰︰病有虛邪，有實邪，有賊邪，有微邪，有正邪，何以別之？</b>
然︰從後來者為虛邪，（此亦以五行之義推之也。

後，謂生我者也。
邪挾生氣而來，則雖進而易退，故為虛邪。）
從前來者為實邪，（前，我生者也。

受我之氣者，其力方旺，還而相克，其勢必甚，故為實邪。）
從所不勝來者為賊邪，（所不勝，克我者也。
臟氣本已相製，而邪氣挾其力而來，殘削必甚，故為賊邪。）
從所勝來者為微邪，（所勝，我所克也。
臟氣既受製於我，則邪氣亦不能深入，故為微邪。）
自病為正邪。

（自病，本臟自感之邪也。）
何以言之？
假令心病，中風得之為虛邪，（中風，肝邪也。

得之，謂因中風而心得病也。
肝生心，所謂從後來者是也。
下仿此。）
傷暑得之為正邪，（傷暑，自病也。）
飲食勞倦得之為實邪，（心生脾也。）
傷寒得之為微邪，（心克肺也。）
中濕得之為賊邪。
（腎克心也。）


<b>五十一難曰︰病有欲得溫者，有欲得寒者，有欲得見人者，有不欲得見人者</b>，而各不同，病在何臟腑也?
然︰病欲得寒，而欲見人者，病在腑也；
病欲得溫，而不欲見人者，病在臟也。

何以言之？
腑者陽也，（《素‧金匱真言論》云：
“腑者為陽。”

）陽病欲得寒，又欲見人；
（陽病熱勝，故喜寒而惡熱。
陽主動而散，故欲見人。）
臟者陰也，《素》︰“臟者為陰。”）
陰病欲得溫，又欲閉戶獨處，惡聞人聲。
（陰病寒勝，故喜溫而惡寒。

陰主靜而藏，故欲閉戶惡人也。）
故以別知臟腑之病也。
<b>五十二難曰︰腑臟發病，根本等否？</b>

（此指有形質之病，如 瘕之類，故曰根本。）

然︰不等也。

其不等奈何？
然︰臟病者，止而不移，其病不離其處；
（臟病，臟體受傷，或臟氣受病也。

五臟本無出納，故病亦常居其所不移動也。）
腑病者，仿佛賁響，上下流行，居處無常。
（腑病，六腑受病也。

仿佛，無形質也。
賁響，賁動有聲也。
忽上忽下，而無定位，蓋六腑瀉而不藏，氣無常定，故其病體亦如此。）
故以此知臟腑根本不同也。
<b>五十三難曰︰經言七傳者死，間傳者生，何謂也？</b>
（七傳，依相克之序歷過七臟也。

間傳，依相克之序中間間一他臟也。）

然︰七傳者，傳其所勝也。

（所勝，所克之臟也。）
間臟者，傳其子也。
（子，所生也。）
何以言之？
假令心病傳肺，肺傳肝，肝傳脾，脾傳腎，腎傳心，（以上皆傳所勝之臟。）
一臟不再傷，故言七傳者死也。

（再傷，謂肺複受心病之傳也。
七傳，謂心病複傳至心，已歷六臟，至肺共七臟也。）
間傳者，傳其所生也。

（一本無此二句）假令心病傳脾，（心欲傳肺，而脾者肺之母、心之子，中間間此一臟，則不傳所克也。）
脾傳肺，肺傳腎，腎傳肝，肝傳心，是子母相傳，（謂母病傳其子也。）
周（一作竟）而複始，如環無端，（心又傳脾，仍為相生之臟也。）
故曰（一作言）生也。
<b>五十四難曰︰臟病難治，腑病易治，何謂也？</b>
然︰臟病所以難治者，傳其所勝也；

腑病易治者，傳其子也。
與七傳、間臟同法也。
<b>五十五難曰︰病有積、有聚，何以別之？</b>

然︰積者，陰氣也；
聚者，陽氣也。
（陰邪積而成積，陽邪聚而成聚也。）
故陰沉而伏，陽浮而動。
（此言積聚之象也。
沉伏，陰之體。

浮動，陽之體。）
氣之所積名曰積，氣之所聚名曰聚。
（此明積聚之所由名也。

積者，積漸而成；
聚者，凝滯未散。
積則有物，聚則無形也。）
故積者，五臟所生；
聚者，六腑所成也。
（此又明積聚之所由生也。

臟屬陰，故陰氣積於內而成積；
腑屬陽，故陽氣聚於外而成聚，各從其類也。）
積者，陰氣也，其始（一本無始字）發有常處，（有定位也。）
其痛不離其部，（其部，積所起之地也。）
上下有所終始，左右有所窮處；
（言其形之長短大小可循按也。）
聚者，陽氣也，其始發無根本，（無定位也。）
上下無所留止，（無定形也。）
其痛無常處。

（其病亦無定在也。）
故以是別知積聚也。
<b>五十六難曰︰五臟之積，各有名乎？</b>

以何月、何日得之？
然︰肝之積，名曰肥氣，（其氣肥盛也。）
在左脅下，如覆杯，（左脅，肝之位。

覆杯，本大末小，肝木之象也。）
有頭足。
（頭足，一本二末，木形歧出也。）
久不愈，令人發咳逆，瘧，（咳逆，肝氣上沖於肺，乘所勝也。
瘧，間日而發為 ，連日發為瘧，肝之病狀也。）
連歲不已。

（言病入深而無已時也。）
以季夏戊己日得之。
（季夏時令屬土，戊己日干屬土也。

下仿此。）
何以言之？
肺病傳肝，（所謂臟病傳其所勝也。

下仿此。）
肝當傳脾，脾季夏適王，（脾當時之旺令也。）
王者不受邪，（言邪不能傷。）
肝複欲還肺，肺不肯受，（肝木又不能勝肺金也。
下仿此。）
故留結為積（邪氣結聚於肝也。）
故知肥氣以季夏戊己日得之。
心之積，名曰伏梁，（橫亙如屋梁而伏處也。）
起臍上，大如臂，上至心下。

（臍上至心下，皆心之分也。）
久不愈，令人煩心。
（煩心，火郁之狀也。）
以秋庚辛日得之。
何以言之？
腎病傳心，心當傳肺，肺以（一本無以字）秋適王，王者不受邪，心欲複還腎，腎不肯受，故留結為積，故知伏梁以秋庚辛日得之。

脾之積，名曰痞氣，（痞，痞塞不通也。）
在胃脘，覆大如盤。
（胃脘，中焦之地，脾之分也。）
久不愈，令人四肢不收，（脾主四肢，不收，邪氣聚而正氣不運也。）
發黃膽，（黃膽，皮膚、爪、目皆黃色，濕熱病也。
脾有積滯，則色征於外也。

《素‧平人氣象論》︰“溺黃赤，安臥者曰黃膽。”
又曰︰“目黃者曰黃膽。”）
飲食不為肌膚。

（脾主肌肉，不能布其津液，則不為肌膚也。）
以冬壬癸日得之。
何以言之？

肝病傳脾。
脾當傳腎，腎以冬適王，王者不受邪。
脾複欲還肝，肝不肯受，故留結為積。

故知痞氣以冬壬癸日得之，肺之積，名曰息賁，（息賁，氣息奔迫也。）
在右脅下，（肺之位也。）
覆大如杯。

久不已，令人洒淅寒熱，（肺主皮毛，故皮膚洒淅寒熱也。）
喘咳，（肺之病。）
發肺壅。

（壅，臃腫脹悶，肺主氣故也。）
以春甲乙日得之。
何以言之？

心病傳肺，肺當傳肝，肝以春適王，王者不受邪，肺複欲還心，心不肯受，故留結為積。
故知息賁以春甲乙日得之。
腎之積，名曰賁豚，（其狀如豚之奔突也。）
發於少腹，上至心下，（少腹，腎之分。
至心下，言上則至心而止，非謂其大至心也。
下文自明。）
若豚狀，（言其躁動如豚也。）
或上或下無時，久不已，令人喘逆，（腎氣上沖也。
《素‧逆調論》︰腎“主臥與喘”。）
骨痿少氣，（腎主骨，故骨痿。
下焦不能納氣，故少氣。）
以夏丙丁日得之。

何以言之？
脾病傳腎，腎當傳心，心以夏適王，王者不受邪，腎複欲還脾，脾不肯受，故留結為積。
故知賁豚以夏丙丁日得之。

此五積之要法也。
<b>五十七難曰︰泄凡有幾？</b>
皆有名不？

然︰泄凡有五，其名不同。
有胃泄，有脾泄，有大腸泄，有小腸泄，有大瘕泄，（此五者之名也。）
名曰後重。

（此專指大瘕泄而言，蓋腎邪下結，氣墜不升故也。）
胃泄者，飲食不化，色黃。
（胃主納飲食，氣虛不能運則泄。

黃，胃土之正色也。）
脾泄者，腹脹滿，泄注，（脾主磨化飲食。
不能化。

則脹滿泄注也。）
食即嘔吐逆。
（脾弱不能消穀，則反出也。）
大腸泄者，食已窘迫，（腸虛氣不能攝，故胃氣方實，即迫注於下，窘迫不及少待也。）
大便色白，（大腸屬金，故色白。）
腸鳴切痛。

（氣不和順，故鳴而痛。）
小腸泄者，溲而便膿血，（每遇小便，則大便膿血亦隨而下，蓋其氣不相攝而直達於下，故前後相連屬，小便甚利而大便亦不禁也。
又小腸屬火，與心為表裡，心主血，故血亦受病而為膿血也。）
少腹痛。
（小腸之氣下達膀胱，膀胱近少腹，故少腹痛也。）
大瘕泄者，（大瘕，邪氣結於下，成 瘕而不散也。）
裡急後重，（腸氣急迫，肛門重墜。）
數至圊而不能便，（惟裡急，故數至廁；
惟後重，故不能便，皆瘕結不散之故也。）
莖中痛。
（大便氣不能達，則邪氣移於小便，故莖中痛。）
此五泄之要法也。

<b>五十八難曰︰傷寒有幾？</b>
其脈有變不？
（一作否）

然︰傷寒有五，有中風，有傷寒，有濕溫，有熱病，有溫病，其所苦各不同。
（傷寒，統名也。
下五者，傷寒之分証也。）
中風之脈，陽浮而滑，陰濡而弱；
（陽，陽經之脈。
陰，陰經之脈。

浮滑，陽脈之象，風為陽邪，故浮滑在陽經也。
《傷寒論》云：
“太陽之為病脈浮。”

又云︰“浮則為風”《靈‧邪氣臟腑病形篇》云：
“滑者陽氣盛，微有熱。”
又《素‧平人氣象論》云：

“脈滑曰病風。”
陽盛則陰虛，故陰脈濡而弱也。）
濕溫之脈，陽濡而弱，陰小而急；

（濕熱傷陰，故陽脈則無氣而濡弱，陰脈則邪盛而小急也。）
傷寒之脈，陰陽俱盛而緊澀；
（寒邪中人，營衛皆傷，故陰陽俱盛緊者，陰脈之象。

《傷寒論》云：
“脈陰陽俱緊者，名曰傷寒。”
又云︰諸緊為寒。

澀者，血氣為寒所凝，不和利也。
《靈‧邪氣臟腑病形篇》︰“澀者多血少氣，微有寒。”）
熱病之脈，陰陽俱浮，（陽氣盛，故脈俱浮。

《金匱要略》云：
“浮脈則熱”。
浮之而滑，沉之散澀；

（浮之，謂浮取之；
沉之；
謂沉取之也。

滑則陽盛於外，散澀則陰衰於內也。）
溫病之脈，行在諸經，不知何經之動也，各隨其經所在而取之。
（言溫病所中之經不一，病在何經，則脈亦見於所中之經也。）
傷寒有汗出而愈，（汗出，謂發其汗也。）
下之而死者；
有汗出而死，下之而愈者，何也？

然︰陽虛陰盛，汗出而愈，下之即死；
（滑氏《本義》引《外台》語“謂表病裡和”為陽虛陰盛，邪在表宜發汗，若反下之，引邪入裡，誅伐無過，故死。）
陽盛陰虛，汗出而死，下之而愈。

（滑氏謂“裡病表和”為陽盛陰虛，邪入裡宜急下，若反汗之，兼虛其表，故死。）
寒熱之病，候之如何也？
（寒熱，指忽寒忽熱者言。

候之，言候其病在何處也。）

然︰皮寒熱者，（寒熱在皮。

邪之中人最淺者也。）
皮不可近席，（邪氣在皮，不能著物也。）
毛髮焦，鼻 ，（一作願，下同。）
不得汗；
（肺主皮毛，開竅於鼻，故皮有邪，則毛髮焦乾而鼻枯願不澤也。
不得汗，營衛不和也。）
肌寒熱者，（皮之內則肌肉也。）
皮膚痛，（肌肉之邪由皮膚而入故痛。）
唇舌 ，無汗；

（脾主肌肉，開竅於口，故肌有邪，則唇舌皆受病也。）
骨寒熱者，病無所安，（骨受邪，則病最深，故一身之中，無所得安也。）
汗注不休，齒本 痛。

（腎主骨，又主液，齒為骨之餘，故骨病則腎液泄而為汗，齒枯願而痛也。）

<b>五十九難曰︰狂癲之病，何以別之？</b>

然︰狂疾（一本無疾字）之始發，（始發，未成之時也。）
少臥而不飢，（狂屬陽，陽氣盛，不入於陰，故少臥。
陽氣並於上，故不飢。）
自高賢也，自辨智也，自倨貴（一本作貴倨）也，（三者皆狂之意也。）
妄笑好歌樂，妄行不休是也。
（三者狂之態也。

狂屬陽，陽性動散而常有餘，故其狀如此。）
癲疾（一作病）始發，意不樂，（癲之意也。）
僵仆直視。

（一本作直視僵仆。
癲之態也。
癲屬陰，陰性靜結而常不足，故其狀如此。）
其脈三部陰陽俱盛是也。
（此總上二者而言，狂則三部陽脈皆盛，癲則三部陰脈皆盛也。）


<b>六十難曰︰頭心之病，有厥痛，有真痛，（厥，逆也，氣逆而痛也。</b>
厥痛，厥頭痛、厥心痛也。
真痛，真頭痛、真心痛也。）
何謂也？
然︰手三陽之脈，受風寒，伏留而不去者，則名厥頭痛；
（手三陽，小腸、大腸、三焦也。

《素》︰“手之三陽，從手走頭”，故風寒留滯，則頭痛也。）
入連在腦者，名真頭痛。
（入連在腦，邪進入於腦也。

不在經而在腦，故曰真。）
其五臟氣相干，（相干，謂臟有偏勝，邪乘於心也。）
名厥心痛；

其痛甚，但在心，（但在心，言無別臟相干也。）
手足青者，（手足青，寒邪犯君火之位，血色變也。）
即名真心痛。

其真心痛者，（滑氏《本義》謂真字下當欠一“頭”字）旦發夕死，夕發旦死。
（心為君主之官，故邪犯之即不治也。
《靈‧邪客篇》︰“心者，五臟六腑之大主也，精神之所舍也，其臟堅固，邪弗能容，容之則心傷，心傷則神去，神去則死矣。”

即此義也。）

<b>六十一難曰︰經言望而知之謂之神</b>，（望，謂望病患之五色而知其病之所在，如《素‧五臟生成篇》、《靈‧五色篇》所云是也。

神，聖而不可知之謂。）
聞而知之謂之聖，（聞，謂聞病患之聲也。
如《靈‧九針篇》“心主噫，肺主咳”；

《素‧陰陽應象大論》肝“在聲為呼”，心“在聲為笑”，及下文五音之類是也。
聖，謂藝之至於至極者也。）
問而知之謂之工，（問，謂問病患之所患及其愛憎喜怒也。

如《靈‧九針篇》︰“肝惡風，心惡熱”，“氣並肝則憂，並心則喜”之類是也。
工，專精之謂。）
切脈而知之謂之巧，（切脈之法，詳《靈》、《素》及前諸難中。

巧，心智靈變也。）
何謂也？
然︰望而知之者，望見其五色，以知其病。

（五色，五臟所現之色。）
聞而知之者，聞其五音，以別其病。
（五音，五臟所發之音也。

又五臟之音屬宮、商、角、徵、羽，詳《靈‧五音五味篇》。）
問而知之者，問其所欲五味，以知其病所起所在也。
（一本無也字。

五味，五臟所喜之味。
《靈‧師傳篇》︰“臨病患問所便。”
所起，病之所由生；

所在，病之所留處也。）
切脈而知之者，診其寸口，視其虛實，以知其病在何臟腑也，（別其何臟腑之脈象，則知其病在何臟腑也。）
經言以外知之曰聖，以內知之曰神，此之謂也。

（外，視色、聞聲也。
內，問欲、切脈也。）


<b>六十二難曰︰臟井、滎有五，腑獨有六者，何謂也？</b>
（五，謂井、滎、輸、經、合也。
六，謂井、滎、輸、原、經、合也。

其穴詳《靈‧本輸篇》。）

然︰腑者，陽也。

三焦行於諸陽，（諸陽經也。）
故置一俞，一作 ）名曰原。
（俞，穴也。

《靈‧本輸篇》以所過之穴為原，蓋三焦所行者遠，其氣所流聚之處，五穴不足以盡之，故別置一穴，名曰原也。）
所以（一本無所以二字）腑有六者，亦與三焦共一氣也。
（共一氣，謂亦行於諸陽，非謂其氣皆出於三焦也。

其詳備見六十六難中。）

<b>六十三難曰︰《十變》言，五臟六腑滎合，皆以井為始者，何（一本有謂字）也？</b>

（凡經穴起止，其次第先井、次滎、次輸、次經、次合，故云以井為始。）

然︰井者，東方春也，（《靈‧本輸篇》以井屬木，故於時配春也。）
萬物之始生。
諸KT 行喘息， 飛蠕動，（KT 、 、蠕，皆蟲行之狀；
喘息，言有氣以息，俱蟲豸之屬，一歲一生之物也。）
當生之物，莫不以春生。
（此以生物之理，喻人之血氣亦然也。）
故歲數始於春，日數始於甲，（甲亦屬木，言歲與日皆始於木，故凡物盡然。）
故以井為始也。
<b>六十四難曰︰《十變》又言，陰井木，陽井金；</b>
陰滎火，陽滎水；

陰俞（一作 ）土，陽俞木；
陰經金，陽經火；
陰合水，陽合土。

陰陽皆不同，其意何也？
（臟屬陰，故曰陰。
腑屬陽，故曰陽。

陰井屬木，次火、次土、次金、次水；
陽井屬金，次水、次木、次火、次土，皆循五行相生之序也。）


然︰是剛柔之事也。
（言此乃剛柔配合之道也。）
陰井乙木，（乙為陰木。）
陽井庚金，（庚為陽金。）
陽井庚，庚者，乙之剛也；
陰井乙，乙者，庚之柔也。

（陽金與陰木剛柔相合，為夫婦也。）
乙為木，故言陰井木也；
庚為金，故言陽井金也。

餘皆仿此。
（餘，指滎、俞、經、合也。
仿此，謂陰滎丁火、陽滎壬水，皆以此推之也。）

<b>六十五難曰︰經言所出為井，所入為合</b>，（詳《靈‧本輸篇》，如肺出於少商為井，入於尺澤為合是也。）
其法奈何？

然︰所出為井，井者，東方春也，（井屬木，春為木令故也。）
萬物之（一本無之字）始生，故言所出為井也。
所入為合，合者，北方冬也，（合屬水，冬為水令故也。）
陽氣入藏，故言所入為合也。
（此以時令之所屬，配之經穴，以明出入二字之義，亦與前六十三難義同。）


<b>六十六難曰︰經言肺之原，出於太淵；</b>
（太淵，在手掌後陷中。）
心之原，出於大陵；

（大陵，在掌後骨下橫文中兩筋間，此手厥陰之穴也。
餘皆本經穴。）
肝之原，出於太沖；

（太沖，在足大指本節後二寸陷中。）
脾之原，出於太白；
（太白，在足大指後內側白肉際陷中。）
腎之原，出於太溪；
（太溪，在足內踝後五分。）
少陰之原，出於兌骨；

（少陰，手少陰也。
兌骨，即神門穴，在掌後銳骨端陷中。）
膽之原，出於丘墟；

（丘墟，在足外踝下如前陷中。）
胃之原，出於沖陽；
（沖陽，在足跗上，去內庭五寸高骨間動脈。）
三焦之原，出於陽池；
（陽池，在手表腕上陷者中。）
膀胱之原，出於京骨；

（京骨，在足小指外側、本節後大骨下白肉際陷中。）
大腸之原，出於合谷；
（合谷，在手大指次指歧骨間陷中。）
小腸之原，出於腕骨。
（腕骨，在手外側、腕前起骨下陷中。）
十二經皆以俞（一作 ）為原者，何也？

然︰五臟俞（一作 。
下同。）
者，三焦之所行，氣之所留止也。

（十二經皆營衛為之流行，三焦者營衛之所出，營衛所留止之處，即三焦所留止之處也。）
三焦所行之俞為原者，何也？
（言何以三焦之所留即名為原也。）

然︰臍下腎間動氣者，人之生命也，十二經之根本也，故名曰原。
（此即三十六難所云命門乃三焦之所本也。

詳三十六難中。）
三焦者，原氣之別使也，（言根本原氣分行諸經，故曰別使。）
主通行三氣，經歷於五臟六腑。

（三氣，三焦有上、中、下三者之氣也。）
原者，三焦之尊號也，（分言之則曰三焦，從其本而言之則曰原，故云尊號。）
故所止輒為原。

五臟六腑之有病者，皆取其原也。
（三焦為原氣別使，則三焦氣所在，即原氣所在，故即以原名之，而病之深者，當取乎此也。
《靈‧九針十二原篇》云：

“五臟有疾，當取之十二原。
十二原者，五臟之所以稟三百六十五節氣味也。”
說最明曉。）

<b>六十七難曰︰五臟募皆在陰，而俞（一作 。</b>
下有一“皆”字。）
在陽者，何謂也？
（募，音暮。
氣所結聚處也。

俞，《史記‧扁鵲傳》作“輸”，猶委輸之義也。
陰，腹也。
肺募中府屬本經，心主募巨闕屬任脈，脾募章門屬肝經，肝募期門屬本經，腎募京門屬膽經，胃募中脘屬任脈，大腸募天樞屬胃經，小腸募關元屬任脈，膽募日月屬本經，膀胱募中極屬任脈，三焦募石門屬任脈，諸穴皆在腹也。

陽，背也。
《素‧氣府論》︰“五臟之俞各五，六腑之俞各六”；
《靈‧背輸篇》云：

“肺俞在三焦之間，心俞在五焦之間，膈俞在七焦之間，肝俞在九焦之間，脾俞在十一焦之間，腎俞在十四焦之間，皆俠脊相去三寸所”，焦即椎也。
其心包俞在四椎下，大腸俞在十六椎下，小腸俞在十八椎下，膽俞在十椎下，胃俞在十二椎下，三焦俞在十三椎下，膀胱俞在十九椎下，諸穴亦俠脊相去三寸，俱屬足太陽脈，皆在背也）
然︰陰病行陽，陽病行陰。

故令募在陰，俞（一作 。
下同。）
在陽也。

（言陰經本皆在腹，而其俞則俱在背；
陽經本皆在背，而其募則皆在腹，蓋以病氣互相流傳，由經絡本互相通貫，故其氣之結聚輸轉之處交相會也。）


<b>六十八難曰︰五臟六腑，皆有井、滎、俞、經、合，皆何所主？</b>
（言此諸穴，刺之主治何病也。）


然︰經言所出為井，所流為滎，所注為俞，所行為經，所入為合。
（出，始發源也。
流，漸盛能流動也。

注，流所向注也。
行，通達條貫也。
入，藏納歸宿也。

五句本《靈‧九針十二原篇》。
經文流作“溜”，義同。）
井主心下滿，滎主身熱，俞主體重節痛，經主喘咳寒熱，合主逆氣而泄。

（由六十四難五行所屬推之，則心下滿為肝木之病，身熱為心火之病，體重節痛為脾土之病，喘咳寒熱為肺金之病，逆氣而泄為腎水之病，然此亦論其一端耳。
兩經辨病取穴之法，實不如此，不可執一說而不知變通也。）
此五臟六腑井、滎、俞、經、合所主病也。

<b>六十九難曰︰經言虛者補之，實者瀉之，不實不虛，以經取之，何謂也？</b>
（虛，血氣虛也。
實，血氣實也。

補之，行針用補法也。
瀉之，行針用瀉法也。
其說詳《素‧離合真邪論》等篇。

以經取之，言循其本經所宜刺之穴也。）

然︰虛者補其母，實者瀉其子，當先補之，然後瀉之。

（母，生我之經，如肝虛則補腎經也，母氣實，則生之益力。
子，我生之經，如肝實則瀉心經也，子氣衰，則食其母益甚。
詳見下文七十五難。）
不實不虛，（一本作不虛不實）以經取之者，是正經自生病，不中他邪也，當自取其經，故言以經取之。
（正經自病，如四十九難所云之類是也。
自取其經，即於本經取所當刺之穴，不必補母瀉子也。）

<b>七十難曰︰（一本有“經言”二字）春夏刺淺，秋冬刺深者，何謂也？</b>
（《靈‧終始篇》云：

“春氣在毛，夏氣在皮膚，秋氣在分肉，冬氣在筋骨，刺此病者，各以其時為齊。”
兩經雖互有異同，此其大較也。）


然︰春夏者，陽氣在上，人氣亦在上，故當淺取之；
秋冬者，陽氣在下，人氣亦在下，故當深取也。
（陽氣，謂天地之氣。

人氣，謂營衛之氣。
上，謂皮肉之上。
下，謂筋骨之中。

淺取、深取，必中其病之所在，則易已也。）
春夏各致一陰，秋冬各致一陽者，何謂也？
（致，取也，謂用針以取其氣也。）

然︰春夏溫，必致一陰者，初下針，沉之至腎肝之部，得氣，引持之陰也。
（溫，時令溫也。

陽盛則陰不足，故取陰氣以補陽也。
沉之，謂深入其針至腎肝筋骨之位。
引，謂引其氣而出之至於陽之分也。）
秋冬寒，必致一陽者，初內針，淺而浮之至心肺之部，得氣，推內之陽也。
（寒，時令寒也。
陰盛則陽不足，故取陽氣以補陰也。

浮之，謂淺納其針至心肺皮血之位。
推，謂推其氣而入之至於陰之分也。
此即經文所謂“從陰引陽，從陽引陰”之義。）
是謂春夏必致一陰，秋冬必致一陽。
<b>七十一難曰︰經言刺營無傷衛，刺衛無傷營，何謂也？</b>
（營主血在內，衛主氣在外，營衛有病，各中其所，不得誅伐無過也。

此即《素‧刺齊論》所云︰“刺骨無傷筋，刺筋無傷肉，刺肉無傷脈，刺脈無傷皮，刺皮無傷肉，刺肉無傷筋，刺筋無傷骨”之義。）

然︰針陽者，臥針而刺之；

（陽，衛也。
衛在外，欲其淺，故側臥其針，則針鋒橫達，不及營也。）
刺陰者，先以左手攝按所針滎俞之處，氣散乃內針。

（陰，營也。
營在內，針必過衛而至營，然衛屬氣，可令得散，故攝按之使衛氣暫離其處，則針得直至營，而不犯衛也。）
是謂刺營無傷衛，刺衛無傷營也。

<b>七十二難曰︰經言能知迎隨之氣，可令調之；</b>
調氣之方，必在陰陽，何謂也？
（《靈‧終始篇》云：

“陽受氣於四末，陰受氣於五臟。
故瀉者迎之，補者隨之，知迎知隨，氣可令和，和氣之方，必通陰陽。”
引經文本此。

蓋陽經主外，故從四末始，陰經主內，故從五臟始。
迎者，針鋒迎其來處而奪之，故曰瀉。
隨者，針鋒隨其去處而濟之，故曰補。

通陰陽者，察其陰陽之虛實，不得誤施補瀉也。
詳見七十九難中。）


然︰所謂迎隨者，知營衛之流行，經脈之往來也。
隨其逆順而取之，故曰迎隨。
（知往來逆順，正經文所謂迎隨之義，越人之所本也。

諸家論說紛紛，皆屬誤解，蓋經學之不講久矣﹗）調氣之方，必在陰陽者，知其內外表裡，隨其陰陽而調之，故曰調氣之方，必在陰陽。
（陽主外、主表，陰主內、主裡，察其虛實而補之、瀉之，令調和也。）


<b>七十三難曰︰諸井者，肌肉淺薄，氣少不足使也，刺之奈何？</b>
（諸井皆在手足指末上，故云肌肉淺薄。
氣藏於肌肉之內，肌肉少，則氣亦微。

不足使，謂補瀉不能相應也。）

然︰諸井者，木也；

滎者，火也。
火者，木之子，當刺井者，以滎瀉之。
（此瀉子之法也。

如用補，則當補其合，可類推。
然惟井穴為然，蓋以其氣少不足為補瀉，瀉子補母，則氣自應也。）
故經言（一作云）補者不可以為瀉，瀉者不可以為補，此之謂也。

（言瀉則當以子，補則當以母，不可誤施。）

<b>七十四難曰︰經言春刺井，夏刺滎，季夏刺俞，秋刺經，冬刺合者，何謂也？</b>

（五句經文無考）
然︰春刺井者，邪在肝；
夏刺滎者，邪在心；

季夏刺俞者，邪在脾，秋刺經者，邪在肺；
冬刺合者，邪在腎。
（此亦以五臟所屬為言也。

井與春皆屬木，滎與夏皆屬火，俞與秋皆屬金，合與冬皆屬水，故四時有病，則臟氣亦與之相應，故刺法亦從時也。）
其肝、心、脾、肺、腎，而系於春、夏、秋、冬者，何也？
然︰五臟一病，輒有五也。

（言有五者之証現於外也。）
假令肝病，色青者肝也，臊臭者肝也，喜酸者肝也，喜呼者肝也，喜泣者肝也。
（說詳四十九難中。

此舉邪之在肝者，以例其餘也。）
其病眾多，不可盡言也。
（言五者之變，不可勝窮也。）
四時有數，而並系於春、夏、秋、冬者也。
（言病雖萬變，而四時實有定數，治之之法，總不出此，其道簡約易行也。）
針之要妙，在於秋毫者也。

（此又推言用針之道，其微妙之處，乃在秋毫之間，又非四時之所得而盡，學人又不可因易而忘難也。）

<b>七十五難曰︰經言東方實，西方虛，瀉南方，補北方，何謂也？</b>

（此即六十九難瀉子之法。
南方為東方之子，北方為西方之子、東方之母。
說詳下文。）

然︰金、木、水、火、土，當更相平。
（更相平，言金克木，木克土，循環相製，不令一臟獨盛而生病也。）
東方木也，西方金也。
木欲實，金當平之；
火欲實，水當平之；

土欲實，木當平之；
金欲實，火當平之；
水欲實，土當平之。

（此言五行本然之道也。）
東方者肝也，則知肝實；
西方者肺也，則知肺虛。

瀉南方火，補北方水。
南方火，火者，木之子也；
（實則瀉其子也。）
北方水，水者，木之母也。
水勝火，（木之母勝木之子也。）
子能令母實，母能令子虛，（木之子火，為木之母水所克，則火能益水之氣，故曰子能令母實。

水克火，能奪火之氣，故曰母能令子虛。）
故瀉火補水，欲令金不得平木也。
（子能令母實，瀉子則火勢益衰，而水得以恣其克伐；

母能令子虛，補母則水勢並旺，而火不敢留其有餘，如此則火不能克金，而反仰食木之氣以自給，使金氣得伸，而木日就衰，則金自能平木也。
不字諸家俱以為衍文。
經曰︰不能治其虛，何問其餘，此之謂也。

（言治金虛之法當如此，不可止取一經以為補瀉也。
若此義不明，則治虛之法且不能，安能治他病乎？
二語經文無考。）

<b>七十六難曰︰何謂補瀉？</b>
當補之時，何所取氣？

當瀉之時，何所置氣？
（言取何氣以為補；
而其所瀉之氣，則置之何地也。）

然︰當補之時，從衛取氣；
當瀉之時，從營置氣。

（衛主氣，故取氣於衛。
其法詳下七十八難中。
從營置氣，謂散其氣於營中也。）
其陽氣不足，陰氣有餘，當先補其陽，而後瀉其陰；
陰氣不足，陽氣有餘，當先補其陰，而後瀉其陽。
（此承上文而言補瀉之法，尤當審其陰陽虛實也。

衛為陽，營為陰，衛虛而營實，則補陽瀉陰；
營虛而衛實，則補陰瀉陽，而其補瀉之法，則又有先後也。
《靈‧終始篇》云：

“陰盛而陽虛，先補其陽，後瀉其陰而和之；
陰虛而陽盛，先補其陰，後瀉其陽而和之。”
此其說之所本也。）
營衛通行，此其要也。
（陰陽得其平，則營衛之氣通暢流行矣。
要，謂要法也。）

<b>七十七難曰︰經言上工治未病，中工治已病者，何謂也？</b>
然︰所謂治未病者，見肝之病，則知肝當傳之與脾，（木旺侮土也。）
故先實其脾氣，無令得受肝之邪，（補其脾氣，則能御肝，不受克賊也。）
故曰治未病焉。
中工治已病者，見肝之病，不曉相傳，但一心治肝，（專治肝而肝邪入脾，則脾又病，經所謂“故病未已，新病複起”者也。）
故曰治已病也。
<b>七十八難曰︰針有補瀉，何謂也？</b>
然︰補瀉之法，非必呼吸出內針也。

（《素‧離合真邪論》云：
“吸則內針，無令氣忤，……候呼引針，呼盡乃去，大氣皆出，故命曰瀉。
……呼盡內針，靜以久留，以氣至為故，……候吸引針，氣不得出，各在其處，推合其門，令神氣存，大氣留止，故命曰補。”

此呼吸出內之法，越人以為其道不盡於此，當如下文所云也。）
知為針者，信其左；
不知為針者，信其右。

（信其左，謂其法全在善用其左手，如下文所云是也。
信其右，即上呼吸出內針也。
持針以右手，故曰信其右。）
當刺之時，（一本有必字）先以左手厭按所針滎、俞之處，彈而努之，（彈，指擊也。
努，揉也。）
爪而下之，（以爪掐至肉中也。）
其氣之來，如動脈之狀，（動其血氣，則氣來聚如脈口之動，此左手所候之氣也。）
順針而刺之，得氣，（謂氣至針，此針下所候之氣也。）
因推而內之，（推入其針，氣亦從之入也。）
是謂補；
動而伸之，（謂搖動而引出其氣也。）
是謂瀉。

不得氣，乃與男外女內；
（男則候之於衛之外，女則候之於營之內。）
不得氣，是謂十死不治也。

（候氣而氣不至，則營衛已脫，針必無功。
十死，言無一生也。）


<b>七十九難曰︰經言迎而奪之，安得無虛？</b>
隨而濟之，安得無實？
虛之與實，若得若失；

實之與虛，若有若無，何謂也？
然︰迎而奪之者，瀉其子也；
隨而濟之者，補其母也。

（迎隨，解見七十二難。
經語見《靈‧九針十二原篇》。
按此子母即以本經井、俞所屬五行生克言，非如七十五難指五臟所屬子母也。）
假令心病，瀉手心主俞，是謂迎而奪之者也；
補手心主井，是謂隨而濟之者也。
（心病屬火，本當取滎。

陰受氣於五臟，其經氣從俞及滎、及井，瀉俞則迎其來處而奪之，俞屬土，心之子也；
補井則隨其去處而濟之，井屬木，心之母也。）
所謂實之與虛者，牢濡（一作濡牢）之意也。

氣來實牢者為得，濡虛者為失，故曰若得若失也。
（氣，指針下之氣也。
其氣來而充實堅牢為得，濡弱虛微為失，言得失則有無在其中矣。）

<b>八十難曰︰經言有見如入，有見如出者，何謂也？</b>
（二句經文無考）

然︰所謂有見如入者，謂左手見氣來至，乃內針，（即七十八難所謂“動脈之狀”是也。
滑氏謂︰“有見如入下當欠有見如出四字。”）
針入見氣盡，乃出針。

（氣盡，其氣來而複散也。）
是謂有見如入，有見如出也。
（滑氏《本義》︰“如讀若‘而'”，古字通用。）

<b>八十一難曰︰經言無實實，無虛虛，損不足而益有餘，（言實者宜瀉，而反補之；</b>
虛者宜補，而反瀉之；

不足者，反損之；
有餘者，反益之，皆誤治也。
經文見《靈‧九針十二原篇》。）
是寸口脈耶？
將病自有虛實耶？
（一作也。

言所謂虛實者，不知其指脈言，抑指病言也。）
其損益奈何？
（言其損益之法，將何如而得也。）

然︰是病，非謂寸口脈也，謂病自有虛實也。
假令肝實而肺虛，肝者木也，肺者金也，金木當更相平，（說詳七十五難中。）
當知金平木。
（言當瀉南方、補北方也。）
假令肺實而（一作故知兩字。）
肝虛，微少氣，用針不補其肝，而反重實其肺，（如此則肺益甚，而肝益虛矣。）
故曰實實虛虛，損不足而益有餘。
此者，中工之所害也。

（害，謂不惟不能治其病，而反害其人也。）

<script src='https://williamkpchan.github.io/LibDocs/readbook.js'></script>
</script>
</pre></body></html>
