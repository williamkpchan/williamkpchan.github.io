<base target="_blank"><html><head><title>臨證指南醫案</title>
<meta http-equiv="Content-Type" content="text/html; charset=utf-8">
<meta name="viewport" content="width=device-width, initial-scale=1" />
<link rel="stylesheet" href="https://williamkpchan.github.io/maincss.css">
<script src="https://ajax.googleapis.com/ajax/libs/jquery/1.5/jquery.js"></script>
<script src="https://williamkpchan.github.io/lazyload.min.js"></script>
<script src='https://williamkpchan.github.io/mainscript.js'></script>
<script src="https://williamkpchan.github.io/commonfunctions.js"></script>
<script>
  var showTopicNumber = false;
  var topicEnd = ", ";
  var bookid = "臨證指南醫案"
  var markerName = "h2"
</script>
<style>
body{width:80%;margin-left: 10%; font-size:24px;}
h1, h2 {color: gold;}
strong {color: orange;}
img {max-width:90%; display: inline-block; margin-top: 2%;margin-bottom: 1%; border-radius:3px;}
</style></head><body onkeypress="chkKey()"><center>
<h1>臨證指南醫案</h1>
<a href="#mustWatch" class="red goldbs" target="_self">Must Watch!</a><br><br>
<div id="toc"></div></center><br><br>
<div id="mustWatch"><center><span class="red">MustWatch</span></center><br></div>
<pre><br><br>


作者 葉桂 朝代 清

<h2><span class="orange">新校本臨證指南醫案卷一</span></h2>
<h2><br>中風</h2>
錢，偏枯在左。血虛不縈筋骨。內風襲絡。脈左緩大。〔肝腎虛內風動〕。
製首烏〔四兩烘〕、枸杞子〔去蒂二兩〕、歸身〔二兩用獨枝者去梢〕、淮牛膝〔二兩蒸〕、
明天麻〔二兩麵〕、三角胡麻〔二兩打碎水洗十次烘〕、黃甘菊〔三兩水煎汁〕、
川石斛〔四兩水煎汁〕、小黑豆皮〔四兩煎汁〕，用三汁膏加蜜，丸極細，早服四錢，
滾水送。陳，肝血腎液內枯，陽擾風旋乘竅，大忌風藥寒涼。
炒杞子、桂圓肉、炒菊花、炙黑甘草、黃耆〔去心〕、牡蠣。

金，失血有年，陰氣久傷，復遭憂悲悒鬱，陽挾內風大冒，血舍自空，氣乘於左，
口喎肢麻舌暗無聲，足痿不耐行走，明明肝腎虛餒，陰氣不主上承，重培其下，
冀得風熄，議以河間法。
熟地〔四兩〕、牛膝〔一兩半〕、萸肉〔二兩〕、遠志〔一兩半炒黑〕、杞子〔二兩〕、
菊花〔二兩炒〕、五味〔一兩半〕、川斛〔二兩四錢〕、茯神〔二兩〕、淡蓯蓉乾〔一兩二錢〕，
加蜜丸服四錢。

沈四九，脈細而數，細為臟陰之虧，數為營液之耗，上年夏秋病傷，更因冬暖失藏，
入春地氣升，肝木風動，遂令右肢偏痿，舌本絡強，言蹇，都因根蒂有虧之症，
庸俗泄氣降痰，發散攻風，再劫真陰，漸神憒如寐，倘加昏厥，將何療治，
議用仲景復脈法，〔液虛風動〕。復脈湯去薑桂，又  操持經營，神耗精損，
遂令陰不上朝，內風動躍，為痱中之象，治痰攻劫溫補，陰愈損傷，枯槁日甚，
幸以育陰熄風小安，今夏熱益加發泄，真氣更虛，日餌生津益氣勿怠，
大暑不加變動再商調理，固本丸去熟地加北味。天冬、生地、人參、麥冬、五味。

金六九，初起神呆遺溺，老人厥中顯然，數月來夜不得寐，是陽氣不交於陰，
勿謂痰火，專以攻消，乃下虛不納，議與潛陽。
龜腹甲心、熟地炭、乾蓯蓉、天冬、生虎脛骨、淮牛膝、炒杞子、黃柏。

盧，嗔怒動陽，恰值春木司升，厥陰內風乘陽明脈絡之虛，上凌咽喉，
環遶耳後清空之地，升騰太過，脂無以營養四末，而指節為之麻木，
是皆痱中根萌所謂下虛上實，多致巔頂之疾，夫情志變蒸之熱，
閱方書無芩連苦降羌防辛散之理，肝為剛臟，非柔潤不能調和也〔陽升熱蒸液虧〕。
○。鮮生地、元參心、桑葉、丹皮、羚羊角、連翹心，又，
生地、阿膠、牡蠣、川斛、知母。

汪五三，左肢麻木，膝蓋中牽縱忽如針刺，中年後，精血內虛，虛風自動，
乃陰中之陽損傷〔陰中陽虛〕。
淡蓯蓉乾〔二兩〕、枸杞〔三兩〕、歸身〔二兩〕、生虎骨〔二兩〕、沙苑〔二兩〕、
巴戟天〔二兩〕、明天麻〔二兩〕、桑寄生〔四兩〕，精羊肉膠阿膠丸，早服四錢，
交冬加減，用人參丸服。

錢五八，用力努掙，精從溺管瀝出，已經兩耳失聰，腎竅失司，顯然虛象，
凡腎液虛耗，肝風鴟張，身肢麻木，內風暗襲，多有痱中之累，滋液熄風，
溫柔藥涵養肝腎，經言肝為剛臟，而腎為臟惡燥，若攻風劫痰，
拾本求末矣〔陰陽並虛〕。熟地、枸杞、蓯蓉、石菖蒲、當歸、沙苑、巴戟、遠志。

張四九，中風以後，肢麻言蹇，足不能行，是肝腎精血殘憊，虛風動絡，下寒，
二便艱阻，凡腎虛忌燥，以辛潤溫藥。
○。蓯蓉、枸杞、當歸、柏子仁、牛膝、巴戟、川斛、小茴。

陳五九，中絡舌喑不言，痛自足起漸上，麻木腫脹，已屬痼疾，參苓益氣，
兼養血絡，僅堪保久。人參、茯苓、白朮、枸杞、當歸、白芍、天麻、桑葉。

周，大寒土旺節候，中年勞倦，陽氣不藏，內風動越，令人麻痹，肉瞤心悸，
汗泄煩躁，乃裡虛欲暴中之象，議用封固護陽為主，無暇論及痰飲他歧〔陽虛衛疏〕。
人參、黃耆、附子、熟朮。

某，陽明脈絡空虛，內風暗動，右肩胛及指麻木，〔胃虛表疏〕，
玉屏風散加當歸天麻童桑。

俞氏寡居一十四載，獨陰無陽，平昔操持，有勞無逸，當夏四月，陽氣大泄主令，
忽然右肢麻木，如墮不舉，汗出麻冷，心中卒痛，而呵欠不已，大便不通，診脈小弱，
豈是外感，病象似乎痱中，其因在乎意傷憂愁則肢廢也，攻風劫痰之治，非其所宜，
大旨以固衛陽為主，而宣通脈絡佐之〔衛虛絡痹〕。
桂枝、附子、生黃耆、炒遠志、片薑黃、羌活。

唐六六，男子右屬氣虛，麻木一年，入春口眼歪邪，乃虛風內動，老年力衰，
當時令之發泄，忌投風藥，宜以固衛益氣〔氣虛〕。
人參、黃耆、白朮、炙草、廣皮、歸身、天麻、煨薑、南棗。凡中風症，
有肢體緩縱不收者，皆屬陽明氣虛，當用人參為首藥，而附子黃耆炙草之類佐之，
若短縮牽攣，則以逐邪為急。

胡〔五六〕陽明脈絡已空，厥陰陽氣易逆，風勝為腫，熱久為燥，面熱，喉舌乾涸，
心中填塞，無非陽化內風，胃受衝侮，不飢不納矣，有年久延，頗慮痱中〔風陽燥熱〕。
○。羚羊角、連翹、丹皮、黑山梔、青菊葉、元參、花粉、天麻。

張，痱中經年，眩暈汗出，陽氣有升無降，內風無時不動，此竟夜不寐，
屬衛陽不肯交於營陰矣，沉痼之症，循理按法，尚難速效，紛紛亂藥，焉望向安，
議用固陽明一法〔胃虛陽升〕。
桂枝木、生黃耆、川熟附、炒遠志、龍骨、牡蠣、薑、棗。

劉，神傷思慮則肉脫，意傷憂愁則肢廢，皆痿象也，綠高年陽明脈虛，加以愁煩，
則厥陰風動，木橫土衰，培中可效，若窮治風痰，便是劫爍則謬。
黃耆、於朮、桑寄生、天麻、白蒺藜、當歸、枸杞、菊花汁、加蜜丸。

包，老年隆冬暴中，乃陰陽失交本病，脈左大右濡，內風掀越，中陽已虛，
第已更衣，神憊欲寐，宗王先生議，陽明厥陰主治法以候裁〔肝胃同治〕。
○。人參、茯苓、白蒺藜、炒半夏、炒杞子、甘菊。

某，陽明虛，內風動，右肢麻痹，痰多眩暈。天麻、鉤藤、半夏、茯苓、廣皮。沈，
風中廉泉，舌腫喉痹，麻木厥昏，內風亦令阻竅，上則語言難出，下則二便皆不通調，
考古人呂元膺，每用芳香宣竅解毒，勿令壅塞致危也〔胞絡熱邪阻竅〕，
至寶丹四丸勻四服。

葛，年未四旬，冗肉充盈，中病二年，猶然舌強言蹇，舌厚邊紫而納食便溺仍好，
乃心胞絡間，久積之熱瀰漫，以致機竅不靈，平昔酒肉助熱動風為病，
病成反聚於清空之絡，醫藥之治痰治火，直走腸胃，是以久進多投無效，至寶丹。

程，脈濡無熱，厥後右肢偏痿，口喎舌歪，聲音不出，此陰風濕晦中於脾絡，
加以寒滯湯藥，蔽其清陽，致清氣無由展舒，法宗古人星附六君子湯益氣，
仍能攻風祛痰，若曰風中廉泉，乃任脈為病，與太陰脾絡有間矣〔風濕中脾絡〕。
人參、茯苓、新會皮、香附汁、南星〔薑汁炒〕、竹節白附子〔薑汁炒〕。

呂，陽邪襲經絡而為偏痱，血中必熱，艾灸反助絡熱，病刻廢食，清涼固是正治，
然須柔劑，不致傷血，且有熄風功能〔艾炙絡熱〕。
犀角、羚角、生地、元參、連翹、橘紅、膽星、石菖蒲。

楊，中後不復，交至節四日，寒戰汗泄，遂神昏不醒，是陰陽失於交戀，真氣欲絕，
有暴脫之慮，擬進回陽攝陰法〔脫〕。人參、乾薑、淡附子、五味、豬膽汗，又，
人參〔三錢〕、附子〔三錢〕，又，人參、附子、五味、龍骨、牡蠣。

龔，厥症，脈虛數，病在左軀，腎虛液少，肝風內動，為病偏枯，
非外之邪〔腎陰虛肝風動〕。製首烏、生地、杞子、茯神、明天麻、菊花、川斛。

徐，水虧風動，舌強肢麻，中絡之象，當通補下焦，復以清上。
熟地、淡蓯蓉、杞子、牛膝、五味、遠志、羚羊角、茯苓、麥冬、菖蒲、蜜丸。

丁，大寒節，真氣少藏，陽挾內風旋動，以致痱中，舌邊赤，中有苔滯，
忌投攻風劫痰，益腎涼肝，治本為法。
生地、元參、麥冬、川斛、遠志、石菖蒲、蔗漿。

曾，脈弦動，眩暈耳聾，行走氣促無力，肛痔下垂，此未老欲衰，腎陰弱，
收納無權，肝陽熾，虛風蒙竅，乃上實下虛之象，質厚填陰，甘味熄風節勞戒飲，
可免仆中，虎潛去鎖陽知母，加大肉蓯蓉煉蜜丸。

張，脈細小帶弦，冬季藏納少固，遂至痱中，百餘日來，諸患稍和，
惟語言欲出忽蹇，多言似少相續，此皆腎脈不營舌絡，以致機竅少宣，乃虛象也，
早用地黃飲子煎法以治下，晚用星附六君子以益虛宣竅。

某嫗，今年風木司天，春夏陽升之候，兼因平昔怒勞憂思，以致五志氣火交併於上，
肝膽內風鼓動盤旋，上盛則下虛，故足膝無力，肝木內風壯火，乘襲胃土，胃主肌肉，
脈絡應肢，遶出環口，故唇舌麻木，肢節如痿，固為中厥之萌，觀河間內火召風之論，
都以苦降辛泄，少佐微酸，最合經旨，折其上騰之威，使清空諸竅，
毋使濁痰壯火蒙蔽，乃暫藥權衡也，至於頤養工夫，寒暄保攝，尤當加意於藥餌之先，
上午服。
金石斛〔三錢〕、化橘紅〔五分〕、白蒺藜〔二錢〕、真北皮〔一錢〕、草決明〔二錢〕、
冬桑葉〔一錢〕、嫩鉤藤〔一錢〕、生白芍〔一錢〕。又，前議辛酸降一法，
肝風胃陽已折其上引之威，是諸症亦覺小愈，雖曰治標正合歲氣節候而設，
思夏至一陰來復，高年本病，預宜持護，自來中厥，最防於暴寒驟加，
致身中陰陽兩不接續耳，議得攝納肝腎真氣，補益下虛本病。
九製熟地〔先用水煮半日徐加醇酒砂仁再煮一日曬乾再蒸如法九次乾者炒存性八兩〕、
肉蓯蓉〔用大而黑色者去甲切片盛竹籃內於長流水中浸七日曬乾以極淡為度四兩〕、
生虎膝 骨〔另搗碎研二兩〕、淮牛膝〔鹽水蒸三兩〕、製首烏〔四兩烘〕、
川萆薢〔鹽水炒二兩〕、川石斛〔八兩熬膏〕、赤白茯苓〔四兩〕柏子霜〔二兩〕，
右藥照方製末，另用小黑穭豆皮八兩，煎濃汁法丸，每早百滾水服三錢，
議晚上用健中運痰，兼制亢陽，火動風生從外臺茯苓飲意。

○。人參〔二兩〕、熟半夏〔二兩〕、茯苓〔四兩生〕、廣皮肉〔二兩〕、
川連〔薑汁炒一兩〕、枳實〔麩炒二兩〕、明天麻〔二兩煨〕、鉤藤〔三兩〕、
白蒺藜〔雞子黃拌煮洗淨炒去刺三兩〕、地栗粉〔二兩〕，右末用竹瀝一杯，薑汁十匙，
法丸，食遠開水服三錢。又 近交秋令，燥氣加臨，先傷於上，是為肺燥之咳，
然下焦久虛，厥陰遶咽，少陰循喉，往常口燥，舌糜，是下虛陰火泛越，
先治時病燥氣化火，暫以清潤上焦，其本病再議。

白扁豆〔勿研三錢〕、玉竹〔三錢〕、白沙參〔二錢〕、麥冬〔去心三錢〕、
甜杏仁〔去皮尖勿研二錢〕、象貝母〔去心勿研二錢〕、冬桑葉〔一錢〕、捲心竹葉〔一錢〕，
洗白糯米七合，清湯煎。又  暫服煎方。

北沙參〔三錢〕、生白扁豆〔二錢〕、麥冬〔三錢〕、乾百合〔一錢半〕、白茯神〔一錢半〕、
甜杏仁〔去皮尖一錢半〕。又  痰火上實，清竅為蒙，於暮夜兼進清上方法。

麥冬〔八兩〕、天冬〔四兩〕、苡米〔八兩〕、柿霜〔四兩〕、長條白沙參〔八兩〕、
生白扁豆皮〔八兩〕、甜梨汁〔二觔〕、甘蔗漿〔二觔〕，水熬膏，真柿霜收，每服五錢，
開水送下。又  夏熱秋燥，陽津陰液更傷，口齒咽喉受病，都屬陰火上乘，
氣熱失降使然，進手太陰清燥甘涼方法甚安，其深秋初冬調理大旨，以清上實下，
則風熄液潤，不致中厥，至冬至一陽初復再議。燕窩菜〔洗淨另熬膏一觔〕、
甜梨〔去皮核絹袋絞汁熬膏二十箇〕、人參〔另熬收三兩〕、九製熟地〔水煮四兩〕、
天冬〔去心蒸二兩〕、麥冬〔去心四兩〕、黃耆皮〔生用四兩〕、炙黑甘草〔二兩〕、
五味〔二兩蒸〕、雲茯神〔三兩蒸〕。

又左關尺脈，獨得動數，多語則舌音不清，麻木偏著右肢，心中熱熾，難以鳴狀，
此陽明脈中空乏，而厥陰之陽，挾內風以糾擾，真氣不主藏聚，則下無力以行動，
虛假之熱上泛，為喉燥多咳，即下虛者上必實意，冬至後早服方，從丹溪虎潛法。
九製熟地〔照前法製八兩〕、肉蓯蓉〔照前製四兩〕、天冬〔去心蒸烘四兩〕、、當歸
〔炒焦二兩〕、生白芍〔三兩一〕、川斛〔熬膏八兩〕、黃柏〔鹽水炒二兩〕、
淮牛膝〔鹽水蒸三兩〕，右為末，另用虎骨膠三兩，溶入蜜搗丸，服五錢滾水送。又，
太太諸恙向安，今春三月，陽氣正升，肝木主乎氣候，肝為風臟，風亦屬陽，
卦變為巽，兩陽相合，其勢方張，內風挾陽動旋，脂液暗耗而麻痹不已，
獨甚於四肢者，風淫末疾之謂也，經云，風淫於內，治以甘寒，夫痰壅無形之火，
火灼有形之痰，甘寒生津，痰火風兼治矣。天冬〔四兩〕、麥冬〔八兩〕、
長白沙參〔八兩〕、明天麻〔四兩煨〕、白蒺藜〔照前製四兩〕、甜梨汁〔一觔〕、
蘆根汁〔流水者可用八兩〕、青蔗漿〔一斛〕、鮮竹瀝〔八兩〕、柿霜〔四兩〕。
先將二冬沙參天麻白蒺藜加泉水煎汁濾過，配入四汁同熬成膏，後加柿霜收，
每日下午食遠服五錢，百滾水調服。又，下虛上實，君相火亢，水涸液虧，
多有暴怒跌仆之虞，此方滋液救焚，使補力直行下焦，不助上熱，
議鐵甕申先生瓊玉膏方。鮮生地水洗淨搗自然汁二斛，綿紙濾清，
隨和入生白沙蜜一觔，另置一鉛罐，或圓鉛毬，盛前藥封堅固，用鐵鍋滿盛清水，
中做井字木架，放罐在上，桑柴火煮三晝夜，頻添水不可住火，至三日後，
連器浸冷水中，一日頃取出，入後項藥。

人參〔蒸烘研細末六兩〕、白茯苓〔蒸研粉十六兩〕、真秋石〔銀罐內煆候冷研一兩〕，
三味拌入前膏，如乾豆沙樣，收貯小口磁瓶內，扎好勿令洩氣，
每早百滾水調服五六錢。又，立冬後三日，診得左脈小弦動數，右手和平略虛，
問得春夏平安，交秋後有頭暈，左目流淚，足痿無力，不能行走，舌生紅刺，
微咳有痰，此皆今年天氣大熱已久，熱則真氣泄越，虛則內風再旋，經言痿生大熱，
熱耗津液，而舌刺咳嗽流淚者，風陽升於上也，上則下焦無氣矣，
故補肝腎以攝納腎氣為要，而清上安下，其在甘涼不傷脾胃者宜之。
製首烏〔四兩〕、杞子〔炒一兩半〕、天冬〔去心二兩〕、茺蔚子〔蒸二兩〕、
黃甘菊〔一兩半〕、黑穭豆皮〔二兩〕、茯苓〔蒸二兩〕、川石斛〔熬膏八兩〕、
虎骨膠〔二兩水溶〕，右末以川斛膏同溶化，虎骨膠搗丸，早上滾水服三四錢。又，
久熱風動，津液日損，舌刺咳嗽，議以甘藥養其胃陰，老年納穀為寶。
○。生扁豆〔四兩〕、麥冬〔四兩〕、北沙參〔三兩〕、天花粉〔二兩〕、甘蔗漿〔十二兩〕、
柿霜〔二兩〕、白花百合〔四兩〕，熬膏加飴糖兩許，每服時滾水調服三四錢，晚上服。又，
液燥下虧，陽挾內風上引陰不上承，舌絡強則言蹇，氣不注脈則肢痿乏力趨乏力步趨，
凡此皆肝腎臟陰本虛，鎮補之中，微逗通陽為法，以臟液虛，不受純溫藥耳。

水製熟地〔四兩〕、阿膠〔二兩〕、女貞實〔二兩〕、穭豆皮〔二兩〕、淡肉蓯蓉〔一兩〕、
茯神〔二兩〕、旱蓮草〔二兩〕、川石斛〔三兩〕，用精羯羊肉膠為丸，早上滾水服四五錢。
又，暫服煎方。生地、沙參、茺蔚子、黑穭豆皮、川斛、牛膝。又  晚服丸方。
九蒸桑葉〔八兩〕、三角胡麻〔四兩〕、九製首烏〔三兩〕、白茯神〔三兩〕、人參〔二兩〕、
炙甘草〔一兩〕、酸棗仁〔二兩炒〕、苡仁〔二兩〕，
右為末，桂圓肉三兩煎湯法丸，每服三錢，百滾水下。又，今年天符歲會，
上半年陽氣大泄，見病都屬肝胃，以厥陰為風臟，而陽明為盛陽耳，陰陽不肯相依，
勢必暴來厥中，過大暑可免，以暑濕大熱，更多開泄，致元氣不為相接耳，
然此本虛標實，氣火升騰所致，經旨以苦寒鹹潤酸泄，少佐微辛為治，
議進補陽明泄厥陰法。

人參〔一錢〕、生牡蠣〔五錢〕、生白芍〔二錢〕、烏梅肉〔四分〕、川黃連〔鹽水炒六分〕、
熟半夏〔醋炒清水漂洗一錢〕，上午服。〔丸方〕，人參〔二兩〕、茯苓〔三兩生〕、
鹽水炒黃連〔五錢〕、半夏〔醋炒水洗淨一兩半〕、鹽水炒廣皮〔二兩〕、
枳實〔麩炒一兩半〕、白疾藜〔雞子黃製一兩半〕、生白芍〔一兩半〕、烏梅肉〔蒸一兩〕，
為末，竹瀝法丸，早上服三錢，百滾湯下。又，夏月進酸苦泄熱，和胃通隧，
為陽明厥陰治甚安，入秋涼爽，天人漸有收肅下降之理，緣有年下虧，木少水涵，
相火內風旋轉，薰灼胃脘，逆沖為嘔，舌絡被薰，則絳赤如火，消渴便阻，猶剩事耳，
凡此仍屬中厥根萌，當加慎靜養為宜。

生雞子黃〔一枚〕、阿膠〔一錢半〕、生白芍〔三錢〕、生地〔三錢〕、天冬〔去心一錢〕、
川連〔一分生〕，上午服。
又，心火亢上，皆為營液內耗，先以補心湯，理心之用。

○。人參〔同煎一錢〕、川連〔水炒六分〕、犀角〔二錢鎊〕、元參〔二錢〕、鮮生地〔五錢〕、
丹參〔一錢〕、捲心竹葉〔二錢〕。
又，苦味和陽，脈左頗和，但心悸少寐，已見營氣衰微，倣金匱酸棗仁湯方，
仍兼和陽，益心氣以通肝絡。
酸棗仁〔炒黑勿研五錢〕、茯神〔三錢〕、知母〔一錢〕、川芎〔一分〕、人參〔六分同煎〕、
天冬〔去心一錢〕。

陳，脈左數，右弦緩，有年，形盛氣衰，冬春之交，真氣不相維續，內風日熾，
左肢麻木不仁，舌歪言蹇，此屬中絡，調理百日，戒酒肉，可望向愈〔痰火阻絡〕。
○。羚羊角、陳膽星、丹皮、橘紅、連趐心、石菖蒲、鉤藤、川斛，
又○。羚羊角、元參、連翹、花粉、川貝母、橘紅、竹瀝，又  丹溪云，麻為氣虛，
木是濕痰敗血，診左脈濡濇，有年偏枯，是氣血皆虛，方書每稱左屬血虛，右屬氣虛，
未必盡然。人參、半夏、廣皮、茯苓、歸身、白芍、炙草、桑枝。又，經絡為痰阻，
大便不爽，昨日跌仆氣亂，痰出甚艱，轉方以宣經隧。
炒半夏、石菖蒲、廣橘紅、茯苓、膽星、枳實、竹瀝、薑汁。葉，初春肝風內動，
眩暈跌仆，左肢偏痿，舌絡不和，呼吸不爽，痰火上蒙，根本下衰，先宜清上痰火。
羚羊角、茯苓、橘紅、桂枝、半夏、鬱金、竹瀝、薑汁。又，風熱爍筋骨為痛，
痰火氣阻，呼吸不利，照前方去鬱金竹瀝薑汁，加白蒺藜鉤藤。又，
炒半夏、茯苓、鉤藤、橘紅、金石斛、石菖蒲、竹瀝、薑汁。又，
人參、半夏、枳實、茯苓、橘紅、蒺藜、竹瀝、薑汁。

風為百病之長，故醫書咸以中風列於首門，其論症，則有真中類中，
中經絡血脈臟腑之分，其論治，則有攻風劫痰，養血潤燥，補氣培元之治，
蓋真中雖風從外來，亦由內虛，而邪得以乘虛而入，北方風氣剛勁，南方風氣柔和，
故真中之病，南少北多，其真中之方，前人已大備，不必贅論，其類中之症，
則河間立論云，因煩勞則五志過極，動火而卒中，皆因熱甚生火，東垣立論，
因元氣不足，則邪湊之，令人殭仆卒倒如風狀，是因乎氣虛，而丹溪則又云，
東南氣溫多溼濕，由溼濕生痰，痰生熱，熱生風，故主乎溼濕，三者皆辨明類中之由也，
類者偽也，近代以來，醫者不分真偽，每用羌防星半烏附細辛，以祛風豁痰，虛症實治，
不啻如枘鑿之殊矣，今葉氏發明內風，乃身中陽氣之變動，肝為風臟，因精血衰耗，
水不涵木，木少滋榮，故肝陽偏亢，內風時起，治以滋液熄風，濡養營絡，補陰潛陽，
如虎潛固本復脈之類是也，若陰陽並損，無陰則陽無以化，故以溫柔濡潤之通補，
如地黃飲子還少丹之類是也，更有風木過動，中土受戕，不能禦其所勝，如不寐不食，
衛疏汗泄，飲食變痰，治以六君玉屏風茯苓飲酸棗仁湯之屬，或風陽上僭，痰火阻竅，
神識不清，則有至寶丹芳香宣竅，或辛涼清上痰火，法雖未備，實足以補前人之未及，
至於審症之法，有身體緩縱不收，耳聾目瞀，口開眼合，撒手遺尿，失音鼾睡，
此本實先撥，陰陽樞紐不交與脫無異，並非外中之風，乃純虛症也，
故先生急用大劑參附以回陽，恐純剛難受，必佐陰藥，以挽回萬一，若肢體拘攣，
半身不遂，口眼喎邪，舌強言蹇，二便不爽，此本體先虛，風陽夾痰火雍塞，
以玫營衛脈絡失和，治法急則先用開關，繼則益氣養血，佐以消痰清火，宣通經隧之藥，
氣充血盈，脈絡通利，則病可痊愈，至於風痱，風懿，風痺痹，癱瘓乃風門之兼症，
理亦相同，案中種種治法余未能盡宣其理，不過略舉大綱，分類敘述，以便後人觀覽，
餘門倣此。徐評，凡風淫所勝之病，自內經以及唐宋名家，皆以辛涼甘寒為本，
而佐以驅風益血之藥，至河間有地黃飲子之法，此乃治腎虛痱症，有類中風，
並非以此方治中風之急症，乃近日諸醫遇中風之症，總以人參附桂為開手第一方，
輕者不起，重者立斃，問所從來，曰本之葉先生，余始亦信其說果從葉氏出，
及閱此書，乃知此翁學有淵源，心思靈變，與前人所論，分亳不背，
其人參亦於病勢已退後，用以培元養氣，當病甚時，必於驅風之藥同用，
其分亦不過幾分至錢，無不中度，乃今之竊附其門牆，盜取其餘論者，事事相反，
此翁有知，能無痛恨，而以此等邪說誣此翁以害人者，對此書能無愧死。

<h2>肝風</h2>
某，內風，乃身中陽氣之動變，甘酸之屬宜之〔肝陰虛〕。
生地、阿膠、牡蠣、炙草、萸肉炭。

王，陽挾內風上巔，目昏耳鳴不寐，肝經主病。
熟地炙、炙龜甲、萸肉、五味、磁石、茯苓、旱蓮草、女貞子。

曹，辛寒清上，頭目已清，則知火風由臟陰而起，剛藥必不見效，緩肝之急以熄風，
滋腎之液以驅熱，治法大旨如此。生地、阿膠、天冬、元參、川斛、小黑豆皮。

陳，操持煩勞，五志陽氣挾內風上擾清空，頭眩耳鳴，目珠痛，但身中陽化內風，
非發散可解，非沉寒可清，與六氣火風迴異，用辛甘化風方法，乃是補肝用意。
枸杞子、桂圓肉、歸身、炙草、甘菊炭、女貞子。

陸，肝風陽氣，乘陽明之虛上冒，牙肉腫痛，議和陽熄風。
生地、阿膠、牡蠣、天冬、茯神、川斛、旱蓮草、女貞子。

凌，交節病變，總是虛症，目泛舌強，脊背不舒，溲淋便濇，皆腎液不營，
肝風乃張，當宗河間濁藥輕服，名曰飲子。
熟地〔五錢〕、鹹蓯蓉〔八錢〕、炒杞子〔三錢〕、麥冬〔二錢〕、雲苓〔一錢半〕、
川石斛〔三錢〕、生沙苑〔一錢〕、石菖蒲〔一錢〕、遠志肉〔四分〕，飲子煎法。

胡，緩肝潤血熄風。
○。製首烏、杞子、歸身、冬桑葉、三角胡麻、柏子仁、茯神、天冬、黑穭豆皮、蜜丸。

某，高年水虧，肝陽升逆無制，兩脅執執如熱，則火升面赤，遇煩勞為甚，
宜養肝陰和陽為法。
九蒸何首烏〔四兩〕、九蒸冬桑葉〔三兩〕、徽州黑芝麻〔三兩〕、小黑穭豆皮〔三兩〕、
巨勝子〔二兩即胡麻〕、浸淡天冬〔去心一兩〕、真北沙參〔二兩〕、柏子仁〔一兩半去油〕、
雲茯神〔二兩〕、女貞實〔二兩〕，右為末青果汁法丸，早服三錢，開水送。

張氏，肝陽虛風上巔，頭目不清，陽明脈空，腰膝痠耎，議養血熄風。
菊花炭、熟首烏、牛膝炭、枸杞子炭、黑穭豆、茯神。

又，陰虛液耗，風動陽升，雖諸恙皆減，兩旬外大便不通，斷勿欲速，
惟靜藥補潤為宜，照前方去白芍，加柏子仁。又，大便兩次頗逸，全賴靜藥益陰之力，
第納食未旺，議與胃藥。人參、茯神、炒麥冬、炙甘草、生穀芽、南棗。又，
緩肝益胃，人參、茯神、生榖穀芽、炙甘草、木瓜、南棗。

周，怒動肝風，筋脹脅板，喉痺痹。阿膠、天冬、柏子仁、牡蠣、小麥。

吳，脈弦小數，形體日瘦，口舌糜碎，肩背掣痛，肢節麻木，膚腠搔痒，
目眩暈耳鳴，已有數年，此屬操持積勞，陽升，內風旋動，爍筋損液，古謂壯火食氣，
皆陽氣之化，先擬清血分中熱，繼當養血熄其內風，安靜勿勞，不致痿厥〔陽升血熱〕。
○。生地、元參、天冬、丹參、犀角、羚羊角、連翹、竹葉心。

〔丸方〕何首烏、生白芍、黑芝麻、桑葉、天冬、女貞子、茯神、青鹽。

某嫗脈右虛左數，營液內耗，肝陽內風震動，心悸眩暈少寐〔心營熱〕。
○。生地、阿膠、麥冬、白芍、小麥、茯神、炙草。

吉，心悸蕩漾，頭中鳴七八年中頻發不止，起居飲食如常，此肝膽內風自動，
宜鎮靜之品，佐以辛泄之味，如枕中丹〔風陽擾神〕。

王氏驚悸，微腫，內風動也。人參、龍骨、茯神、五味、煨薑、南棗。

曹，肝膽陽氣，挾內風上騰不熄，心中熱，驚怖多恐，進和陽鎮攝方法。
龜甲、龍骨、牡蠣、茯神、石菖蒲、遠志，又，神識略安，夜不得寐，
胸臍閒時時閃爍欲動，乃內風不熄也，進補心法。
生地、丹參、元參、茯神、棗仁、遠志、菖蒲、天冬、麥冬、桔梗、硃砂。

王氏神呆不語，心熱煩躁，因驚而後，經水即下，肉腠刺痛，時微痞，頭即搖，
肝風內動，變痙厥之象〔血去陽升〕。小川連、黃芩、阿膠、牡蠣、秦皮。

陳嫗虛風麻痺痹，清竅阻塞〔風陽阻竅〕。天麻、鉤藤、白蒺藜、甘菊、連翹、桑枝。

包嫗右太陽痛甚，牙關緊閉，環口牽動，咽喉如有物阻，乃陽升化風，
肝病上犯陽絡，大便欲閉，議用龍薈丸每服二錢。又，肝風阻竅脈象模糊有外脫之危，
今牙關緊，咽痺痹不納湯水，雖有方藥，難以通關，當刮指甲末，略以溫湯調灌，
倘得關開，再議他法，另以蘇合香擦牙。

鄭，脈右弦，頭脹耳鳴火升，此肝陽上鬱，清竅失司。
細生地、夏枯草、石決明、川斛、茯神、桑葉。

陳，夏季陽氣暴升，煩勞擾動，致內風上阻清竅，口喎舌強，呵欠，機竅阻痺痹不靈，
脈數，舌胎，忌投溫散，乃司氣所致，非表邪為病也〔絡熱竅痺痹〕。
○。犀角、羚羊角、鬱金、菖蒲、膽星、鉤藤、連翹、橘紅、竹瀝、薑汁。又，
清絡得效，火風無疑，忌投剛燥。
犀角、羚羊、鬱金、菖蒲、連翹、生地、元參、廣皮、竹瀝、薑汁。又，
脈數面赤，肝風尚動，宜和陽熄風。
鮮生地、元參、羚羊角、連翹、菖蒲根、鮮銀花、麥冬。汪，如寐舌喑，面赤亮，汗出，
未病前一日，頓食麵頗多，病來倉猝，乃少陰腎臟陰陽不續，厥陰肝風突起，
以致精神冒昧，今七八日來，聲音不出，乃機竅不靈，治法以固護正氣為主，
宣利上焦痰熱佐之，若地冬養陰，陰未驟生，徒使壅滯在脘，急則治標，古有諸矣，
挨過十四十五日，冀有轉機〔痰熱阻竅〕。人參、半夏、茯苓、石菖蒲、竹瀝、薑汁。

江，左脅中動躍未平，猶是肝風未熄，胃津內乏，無以擁護，此清養陽明最要，
蓋胃屬腑，腑強不受木火來侵，病當自減，與客邪速攻，純虛重補迥異〔肝胃陰虛〕。
酸棗仁湯去川芎加人參。又，諸恙向安，惟左脅中動躍多年，時有氣升欲噫之狀，
肝陰不足，陽震不息，一時不能遽已，今穀食初加，乙癸同治姑緩。
人參、茯神、知母、炙草、硃砂染麥冬，調入金箔。又，
鮮生地、麥冬〔硃砂拌〕、竹葉心、知母，沖冷參湯。

席，脈來弦動而虛，望六年歲，陽明脈衰，厥陰內風暗旋不熄，遂致胃脈不主束筋骨，
以利機關，肝陽直上巔頂，汗從陽氣泄越，春月病發，勞力病甚，此氣愈傷，
陽愈動矣，法當甘溫益氣，攻病驅風，皆劫氣傷陽，是為戒律〔胃虛表疏〕。
人參、黃耆、當歸、炙草、冬桑葉、麥冬、地骨皮、花粉。

孫氏胃虛，肝風內震，嘔痰咳逆，頭痛眩暈，肢麻，汗出寒熱〔胃虛痰滯〕。
二陳湯加天麻鉤藤。

沈，色蒼形瘦，木火體質，身心過動，皆主火化，夫吐痰衝氣，
乃肝膽相火犯胃過膈，納食自少，陽明已虛，解鬱和中，兩調肝胃，節勞戒怒，
使內風勿動為上〔滋肝和胃〕。
枸杞子、酸棗仁、炒柏子仁、金石斛、半夏麯、橘紅、茯苓、黃菊花膏丸。

梁，木火體質，復加鬱勃，肝陰愈耗，厥陽升騰，頭暈目眩心悸，養肝熄風，
一定至理，近日知飢少納，漾漾欲嘔，胃逆不降故也，先當泄木安胃為主〔泄肝安胃〕。
桑葉〔一錢〕、鉤藤〔三錢〕、遠志〔三分〕、石菖蒲〔三分〕、半夏麴〔一錢〕、
廣皮白〔一錢半〕、金斛〔一錢半〕、茯苓〔三錢〕，又，左脈弦，氣撐至咽，心中憒憒，
不知何由，乃陰耗陽亢之象，議養肝之體，清肝之用。
九孔石決明〔一具〕、鉤藤〔一兩〕、橘紅〔一錢〕、抱木茯神〔三錢〕、鮮生地〔三錢〕、
羚羊角〔八分〕、桑葉〔一錢半〕、黃甘菊〔一錢〕。

沈，年歲壯盛，脘有氣瘕，噯噫震動，氣降乃平，流痰未愈，睪丸腫硬，
今入夜將寐，少腹氣衝至心，竟夕但寤不寐，頭眩目花，耳內風雷，四肢麻痺痹，
肌腠如刺如蟲行，此屬操持怒勞，內損乎肝，致少陽上聚為瘕，厥陰下結為疝，
衝脈不靜，脈中氣逆混擾，氣燥熱化，風陽交動，營液日耗，變亂種種，
總是肝風之害，非攻消溫補能治，惟以靜養，勿加怒勞，
半年可望有成〔怒勞傷肝結疝瘕〕。阿膠、細生地、天冬、茯神、陳小麥、南棗肉。

王，驚恐惱怒動肝，內風陽氣沸騰，脘痺痹咽阻，筋惕肌麻，皆風木過動，
致陽明日衰，先以鎮陽熄風法〔驚怒動肝〕。
阿膠、細生地、生牡蠣、川斛、小麥、茯神。

曹氏離愁菀結，都係情志中自病，恰逢冬溫，陽氣不潛，初交春令，陽已勃然，
變化內風，遊行擾絡，陽但上冒，陰不下吸，清竅為蒙，狀如中厥，舌喑不言，
劉河間謂將息失宜，火盛水衰，風自內起，其實陰虛陽亢為病也，既不按法論病設治，
至驚蟄雷鳴，身即汗泄，春分氣暖，而晝夜寤不肯寐，甚至焦煩，迥異於平時，
何一非陽氣獨激使然耶，夫肝風內擾，陽明最當其衝犯，病中暴食，以內風消爍，
求助於食，今胃脈不復，氣愈不振，不司束筋骨以利機關，致鼻準光亮，肌肉浮腫，
考古人虛風，首推侯氏黑散，務以填實腸胃空隙，庶幾內風可息，奈何醫者，
不曰清火豁痰，即曰膩補，或雜風藥，內因之恙，豈有形質可攻，偏寒偏熱，
皆非至理〔風陽擾胃〕。生牡蠣、生白芍、炒生地、菊花炭、炙甘草、南棗肉。
大凡攻病驅邪，藥以偏勝，如內經鹹勝苦苦勝辛之類，藉其剋制，以圖功耳，
今則情志內因致病，係乎陰陽臟腑不和，理偏就和，宜崇生氣，如天地間四時陰陽迭運，
萬物自有生長之妙，案中曰陽冒不潛，法當和陽以就陰，牡蠣體沉味鹹，
佐以白芍之酸，水生木也，地黃微苦，菊微辛，從火炒，變為苦味，木生火也，
益以甘草大棗之甘，充養陽明，火生土也，藥雖平衍無奇，實參軒岐底蘊，
世皆忽略不究，但執某藥治何病者多矣。

經云，東方生風，風生木，木生酸，酸生肝，故肝為風木之臟，因有相火內寄，
體陰用陽，其性剛，主動主升，全賴腎水以涵之，血液以濡之，
肺金清肅下降之令以平之，中宮敦阜之土氣以培之，則剛勁之質，得為柔和之體，
遂其條達暢茂之性，何病之有，倘精液有虧，肝陰不足，血燥生熱，熱則風陽上升，
竅絡阻塞，頭目不清，眩暈跌仆，甚則瘈瘲痙厥矣，先生治法，所謂緩肝之急以熄風，
滋腎之液以驅熱，如虎潛，侯氏黑散，地黃飲子，滋腎丸，復脈等方加減，
是介以潛之、酸以收之，厚味以填之，或用清上實下之法，若思慮煩勞，身心過動，
風陽內擾，則營熱心悸，驚怖不寐，脅中動躍，治以酸棗仁湯，補心丹，枕中丹加減，
清營中之熱，佐以斂攝神志，若因動怒鬱勃，痰火風交熾，則有二陳龍薈，風木過動，
必犯中宮，則嘔吐不食，法用泄肝安胃，或填補陽明，其他如辛甘化風，甘酸化陰，
清金平木，種種治法，未能備敘，然肝風一症，患者甚多，因古人從未以此為病名，
故醫家每每忽略，余不辭杜撰之咎，特為拈出，另立一門，以便後學考覈云〔華岫雲〕。

徐評  肝風即中風一類，南方最多，卻不必另立一門。

<h2>眩暈</h2>
徐，脈左浮弦數，痰多，脘中不爽，煩則火升眩暈，靜坐神識稍安，
議少陽陽明同治法。○。鈴羊角、連翹、香豆豉、廣皮白、半夏麴、黑山梔。

某，痰火風在上，舌乾頭眩。
天麻、鉤藤、菊花、橘紅、半夏麴、茯苓、山梔、花粉。某，酒客中虛，痰暈。
二陳加朮白蒺蔾鉤藤天麻。

江，脈弦動，眩暈痰多，胸痺痹窒塞，此清陽少旋，內風日沸，當春地氣上升，
最慮風痱〔內風挾痰〕。明天麻、白蒺藜、桂枝木、半夏、橘紅、茯苓、苡仁、炙草。
又頭額悶脹，痰多作眩。外台茯苓飲加羚羊角桂枝竹瀝薑汁法丸。

吳，診脈芤弱，痰多眩暈，心神過勞，陽升風動，不可過飲助升，治痰須健中，
熄風可緩暈。九蒸白朮、炒杞子、白蒺藜、茯苓、菊花炭。

周，內風挾痰眩暈，吐出清水。半夏、茯苓、廣皮、天麻、鉤藤、菊花。

張，肝風內沸，劫爍津液，頭暈，喉舌乾固〔肝風〕。
大生地、天冬、麥冬、萸肉、阿膠、生白芍。

陳，肝風動逆不熄，頭暈。
九製首烏〔四兩〕、甘菊炭〔一兩〕、杞子〔二兩〕、桑椹子〔二兩〕、黑芝麻〔二兩〕、
巨勝子〔一兩半〕、牛膝〔一兩半〕、茯神〔二兩〕、青果汁法丸。

洪，內風逆，頭暈。
經霜桑葉〔一錢〕、炒黃甘菊花炭〔一錢〕、生左牡蠣〔三錢〕、黑穭豆皮〔三錢〕、
徽州黑芝麻〔二錢〕、茯神〔一錢半〕。

某，兩寸脈浮大，氣火上升，頭眩，甚則欲嘔吐，厥陰上干，久則陽明失降，
土被剋，脾胃俱傷，先當鎮肝陽。
製首烏、穭豆皮、炒杞子、柏子仁、紫石英、茯神、天冬、南棗。

某，操持驚恐，相火肝風上竄，目跳頭暈，陰弱欲遺，脈左弦勁，右小平。
生地、白芍、丹皮、鉤藤、天麻、白蒺藜、黃菊花、橘紅。

王，辛甘寒，眩暈已緩，此絡脈中熱，陽氣變現，內風上冒，是根本虛在下，
熱化內風在上，上實下虛，先清標恙〔絡熱〕。
○。羚羊角、元參心、鮮生地、連翹心、鬱金、石菖蒲。又，
照前方去菖蒲鬱金加川貝花粉。

某，暈厥，煩勞即發，此水虧不能涵木，厥陽化風鼓動，煩勞陽升，病斯發矣，
據述幼年即然，藥餌恐難杜絕〔陰虛陽升〕。
○。熟地〔四兩〕、龜版〔三兩〕、牡蠣〔三兩〕、天冬〔一兩半〕、萸肉〔二兩〕、
五味〔一兩〕、茯神〔二兩〕、牛膝〔一兩半〕、遠志〔七錢〕、靈磁石〔一兩〕。

田，煩勞，陽氣大動，變化內風，直冒清空，遂為眩暈，能食膚充，病不在乎中上，
以介類沈潛真陽，鹹酸之味為宜。
淡菜膠、龜版膠、阿膠、熟地、萸肉、茯苓、川斛、建蓮、山藥漿丸。

嚴，營虛，內風逆，心悸頭暈〔營血虛〕。
○。炒杞子、柏子仁、三角胡麻、川斛、生左牡蠣、冬桑葉。

李，高年頗得納榖穀安寢，春夏以來，頭暈跗腫，不能健步，此上實下虛，腎氣衰，
不主攝納，肝風動清竅漸蒙，大凡腎宜溫，肝宜涼，溫納佐涼，乃複方之劑〔下虛〕。
附都氣加車前淡天冬建蓮丸。經云，諸風掉眩，皆屬於肝，頭為六陽之首，耳目口鼻，
係清空之竅，所患眩暈者，非外來之邪，乃肝膽之風陽上冒耳，甚則有昏厥跌仆之虞，
其症有夾痰，夾火，中虛，治膽，治胃，治肝之分，火盛者，
先生用羚羊山梔連翹花粉元參鮮生地丹皮桑葉，以清泄上焦竅絡之熱，此先後膽治也，
此先從膽治也，痰多者必理陽明，消痰如竹瀝薑汁，菖蒲橘紅，二陳湯之類，
中虛則兼用人參，外臺茯苓飲是也，下虛者，必從肝治，補腎滋肝，育陰潛陽，
鎮攝之治是也，至於天麻鉤藤菊花之屬，皆係熄風之品，可隨症加入，此症之原，
本之肝風，當與肝風中風頭風門合而參之〔華岫雲〕。

徐評，眩暈清火養肝，固為正治但陽氣上升，至于身體不能自主，此非浮火之比，
古人必用金石鎮墜之品，此則先生所未及知也，憶余初至郡中治病，是時喜用唐人方，
先生見之，謂人曰，有吳秀才徐某，在外治病，頗有心思，但藥味甚雜，
此乃無師傳授之故，已後先生得宋板外臺祕要讀之，復謂人曰，我前謂徐生立方無本，
誰知俱出外臺，可知學問無窮，讀書不可輕量也，先生之服善如此，猶見古風，
所謂藥味雜，即指金石品也，因附記于此。

<h2>頭  風</h2>
趙，右偏頭痛，鼻竅流涕，仍不通爽，咽喉疳腐，寤醒肢冷汗出，外邪頭風，
已留數月，其邪混處，精華氣血，為蒙閉，豈是發散清寒可解，頭巔藥餌，務宜清揚，
當刺風池風府，投藥仍以通法，苟非氣血周行，焉望郤除宿病〔暑熱上蒙清竅〕。
西瓜衣、鮮蘆根、苡仁、通草，煎送蠟礬丸。

何，右偏風頭痛，從牙齦起〔木火上炎〕。
炒生地〔三錢〕、蔓荊子〔炒一錢〕、茯苓〔一錢半〕、炒杞子〔二錢〕、冬桑葉〔一錢〕、
炒丹皮〔一錢〕、川斛〔一錢半〕。

王，中年陰中之陽已虛，內風偏頭痛，冷淚出〔陰中陽虛〕。還少丹。

徐，頭風既愈，復發，痛甚嘔吐不已，陽明胃虛肝陽化風愈動，
恐有失明之憂〔胃虛風陽上逆〕。炒半夏、茯苓、苦丁茶、菊花炭、炒杞子、柏子霜。

朱，陽明脈弦大而堅，厥陰脈小弦數促，面赤，頭痛遶及腦後，驚惕肉瞤，
漐漐汗出，早晨小安，入暮偏劇，此操持怫鬱，肝陽挾持內風，直上巔頂，
木火戕胃為嘔逆，陽越為面赤汗淋，內因之病，加以司候春深，慮有暴厥瘈痙之幻，
夫肝為剛臟，胃屬陽土，姑議柔緩之法，冀有陽和風熄之理，
復脈去參薑桂加雞子黃白芍。

王，始用茶調散得效，今宜養血和血。
川芎、歸身、白芍〔酒炒〕、白蒺藜〔炒〕、桑枝。朱，頭風目痛昏赤，火風上鬱最多，
及詢病有三四年，遇風冷為甚，其衛陽清氣，久而損傷，非徒清散可愈，
從治風先治血意。杞子、歸身、炒白芍、沙苑、菊花、鉤藤。頭風一症，有偏正之分，
偏者主乎少陽，而風淫火鬱為多，前人立法以柴胡為要藥，其補瀉之間，不離於此，
無如與之陰虛火浮，氣升吸短者，則厥脫之萌，由是而來矣，先生則另出心裁，
以桑葉丹皮山梔荷葉邊，輕清涼泄，使少陽鬱遏之邪，亦可倏然而解，
倘久則傷及肝陰，參入鹹涼柔鎮可也，所云正者，病情不一，有氣虛血虛，痰厥腎厥，
陰傷陽浮，火亢邪風之不同，按經設治，自古分晰甚明，茲不再述，至於肝陰久耗，
內風日旋，厥陽無一息之寧，痛掣之勢已極，此時豈區區湯散可解，
計惟與復脈之純甘壯水，膠黃之柔婉以熄風和陽，俾剛亢之威，一時頓熄，
予用之屢效如神，決不以虛諛為助〔邵新甫〕。

<h2>虛  勞</h2>
王，此少壯精氣未旺，致奇脈綱維失護，經云，形不足者，溫之以氣，精不足者，
補之以味，今納穀如昔，當以血肉充養〔陰虛〕。
牛骨髓、羊骨髓、豬骨髓、茯神、枸杞、當歸、湖蓮、芡實。

溫，陰虛督損。六味加麋角膠秋石川石斛膏。

陳，癧勞在出幼之年，形脈生氣內奪，冬月可延，入夏難挨，由真陰日消爍，
救陰無速功，故難治。兩儀煎。

陳，春病至夏，日漸形色消奪，是天地大氣發泄，真氣先傷，不主內守，
為損怯之症，不加靜養，損不肯復，故治嗽治熱無用，交節病加，尤屬虛象，脈左數甚，
肛有漏瘍，最難全好。熟地、炒山藥、建蓮、茯苓、豬脊筋。

徐，清金潤燥熱緩，神象乃病衰成勞矣，男子中年行走無力，寐中咳逆，
溫補剛燥難投。天冬、生地、人參、茯苓、白蜜。

黃，陰傷勞損。清阿膠、雞子黃、生地、麥冬、麻子黃、炙甘草、南棗。

某，攝陰得效，佐以益氣，合補三陰之臟。
人參、熟地、炒杞子、五味、牛膝炭、建蓮、炒山藥、芡實。

錢，陽外泄為汗，陰下注則遺，二氣造偏，陰虛熱勝，腦為髓海，腹是至陰，
皆陽乘於陰，然陽氣有餘，益見陰弱，無以交戀其陽，因病致偏，偏久致損，
坐功運氣，陰陽未協，損不肯復，頗為可慮，今深秋入冬，天令收肅，身氣泄越，
入暮灼熱，總是陰精損傷，而為消爍耳。
川石斛、炒知母、女貞子、茯神、糯稻根、小黑穭豆皮。又，暮夜熱熾，陰虛何疑，
但從前表散，致衛陽疏泄，穿山甲鑽筋流利後，致經絡氣血劫撒，內損不復，
衛陽籓籬交空，斯時亦可撐半壁矣，失此機宜，秋收冬藏主令，其在封固蟄藏耳，
張季明謂元無所歸則熱灼亦是。人參、河車、熟地、五味、蓮肉、山藥、茯苓，
食後逾時服六神湯。

張，有年呼氣頗和，吸氣則脅中刺痛，是肝腎至陰臟絡之虛，初投辛酸而效，
兩和肝之體用耳，大旨益腎當溫，複入涼肝滋液，忌投剛燥。
大熟地、天冬、枸杞、柏子霜、茯苓、桂圓肉、女貞子、川斛、蜜丸。

徐，今年長夏久熱，傷損真陰，深秋天氣收肅，奈身中泄越已甚，吸短精濁，
消渴眩暈，見症卻是肝腎脈由陰漸損及陽明胃絡，納穀減，肢無力，越入所云，
陰傷及陽，最難充復，誠治病易，治損難耳。
人參、天冬、生地、茯神、女貞、遠志。

鍾，少年形色衰奪，見症已屬勞怯，生旺之氣已少，藥奏功，求醫無益，
食物自適者，即胃喜為補，扶持後天，冀其久延而已。
魚鰾、湖蓮、秋石、芡實、金櫻子。

周，脈神形色，是老年衰憊，無攻病成法，大意血氣有情之屬，栽培生氣而已，
每日不拘用人乳，或牛乳，約茶盞許，燉煖入薑汁三分。

某女，交夏潮熱口渴，肌膚甲錯，此屬骨蒸潮熱。
生鱉甲、銀柴胡、青蒿、黃芩、丹皮、知母。

湯女，天癸未至，入暮寒熱，先天真陰不足，為損怯延挨之病，腹膨減食，
治在太陰厥陰。
熟白朮〔二錢〕、生厚朴〔一錢〕、當歸〔二錢〕、丹皮〔一錢半〕、淡黃芩〔一錢〕、
生鱉甲〔五錢〕。此一通一補之法，白朮補太陰，厚朴通陽明，
丹皮泄少陽黃芩清氣分之熱，鱉甲滋血分之熱也。

陳 稚年陰虧陽亢，春陽化風地升，暮熱晨汗，肌柔白，脈數虛非客邪清解，
倣仲景復脈法，本方去薑桂加甘蔗汁。

王，稚牛純陽，諸陽皆聚於骨，陰未充長，陽未和諧，凡動煩怒等因，
陽驟升巔為痛，熟寐痛止，陽潛入陰也，此非外邪，常用錢氏六味，
丸加龜甲知母鹹秋石，以滋養壯陰。

曹，肌肉蒼赤，脈小數疾，童真陰未充長囊下且肛前，已有漏卮，陽獨升降，
巔竅如蒙，常與壯水制火，猶慮變幻損怯。生六味去萸肉，加生白芍黃柏知母人中白，
蜜丸。施，脈尺垂，少藏，唾痰灰黑，陰水內虧，陽火來乘，皆損怯之萌，
可冀胃加餐耳，年歲已過三旬，茍能靜養百天，可以充旺。
熟地、天冬、川斛、茯神、遠志、山藥、建蓮、芡實、秋石、豬脊髓丸。

張，勞煩，夏秋氣洩而病，交小雪不復元，咽中微痛，血無華色，求源內損不藏，
陰中之陽不伏，恐春深變病。熟地炭、清阿膠、川斛、浸白天冬、秋石〔二分〕。

許，陰傷及陽，畏風外冷，午後潮熱，舌絳渴飲，剛峻難進，腰脊墜，音啞，心嘈，
姑與柔陽滋液。首烏、枸杞、天冬、黑穭豆皮、茯神、建蓮。

黃，當純陽發泄之令，辛散亂進，火升，咽乾氣促，病根在下焦，陰虛成勞，
最難調治。熟地、炒山藥、五味、芡實、茯神、湖蓮。又，照前方加人參。

宋，勞損三年，肉消脂涸，吸氣喘促，欲咳不能出聲，必踞按季脅，方稍有力，
寐醒喉中乾涸，直至胸脘，此五液俱竭，法在不治，援引人身脂膏，為繼續之算，
莫言治病。鮮河車、人乳汁、真秋石、血餘灰。

吳，遺濁已久，上冬喉中哽噎，醫投寒解，入夏不痊，緣腎陰為遺消爍，
龍雷不肯潛伏，於冬令收藏之候，反升清空之所，內經以少陰之脈循喉嚨，挾舌本，
陰質既虧，五液無以上承，徒有浮陽蒸灼，柔嫩肺日傷，為痺痹為宣，不外陰虛陽亢，
但養育陰氣，貴乎寧靜，夫思煩嗔怒，誦讀吟詠，皆是動陽助熱，不求諸己工夫，
日啖草木藥汁生氣暗傷，豈曰善策，然未嘗無藥也，益水源之弱，制火炎之熾，
早用六味減丹澤，加阿膠秋石龜膠牡蠣湖蓮肉之屬以入下，介以潛陽，滋填濇固，
卻是至靜陰藥，臥時量進補心丹，寧神解熱，俾上下得交，
經年可冀有有成〔陰虛陽浮〕。

沈，脈細濇，入尺澤，下元精虧，龍旺火熾，是口齒齦腫，皆下焦之虛陽上越，
引火歸窟，未嘗不通，祇以形瘦液少，慮其劫陰，致有瘍癰起患，當預慮也。
虎潛去廣歸鎖陽，加山藥蓯蓉青鹽，羊肉膠丸。

安，脈堅，咽阻心熱，得噯氣略爽，腰膝耎弱，精滑自遺，必因驚恐，傷及肝腎，
下虛則厥陽衝逆而上，法宜鎮逆和陽，繼當填下。
生白芍、桂枝木、生牡蠣、龍骨、茯神、大棗、小黑穭豆皮。

鄭，脈數，垂入尺澤穴中，此陰精未充早泄，陽失潛藏，汗出吸短，龍相內灼，
升騰面目，肺受薰蒸，嚏涕交作，兼之胃弱少穀，精濁下注，溺管疼痛，
肝陽吸其腎陰，善怒多鬱，顯然腎虛如繪，議有情之屬以填精，倣古滑濇互施法。
牛骨髓〔四兩〕、羊骨髓〔四兩〕、豬脊髓〔四兩〕、麋角膠〔四兩〕、熟地〔八兩〕、
人參〔四兩〕、萸肉〔四兩〕、五味〔三兩〕、芡實〔四兩〕、湖蓮〔四兩〕、山藥〔四兩〕、
茯神〔四兩〕、金櫻膏〔三兩〕、膠髓丸。

曹，精氣內奪，冬乏收藏，入夜氣衝嗆逆，不得安寢，皆勞怯之末傳，難治。
人參、鮮紫河車、茯苓、茯神、五味、紫衣胡桃肉。

姚，脈左細右空，色奪神夭，聲嘶，乃精傷於下，氣不攝固，而為咳汗，勞怯重病，
藥難奏功，用大造丸方。

程，脈左弦搏，著枕眠臥，冷痰上升，交子後乾咳，此腎虛陽不潛伏，乃虛症也，
攝固引導，勿驟進溫熱燥藥。
熟炭、生白芍、山藥、茯苓、丹皮、澤瀉、車前、牛膝、胡桃肉。

蔣，脈細促，三五欲歇止，頭垂欲俛，著枕即氣衝不續，此腎無根督脈不用，
虛損至此，必無挽法。熟地、五味、茯苓、青鉛、豬脊髓。

朱，真陰久傷不復，陽氣自為升降，行動即覺外感，皆體質失藏，外衛不固矣，
治在少陰，用固本丸之屬，加入潛陽介類。固本丸加淡菜秋石阿膠。

金，虛症五年，真陰既損不復，長夏陰不生成，陽擾升越巔頂而為痛脹，目患不痊，
病根亦在肝腎，與潛陽以益乙癸。磁石六味加龜甲。

胡，厥陽上衝，心痛振搖，消渴齒血，都是下焦精損，質重味厚，填補空隙，
可冀其效。
熟地〔四兩〕、五味〔二兩〕、茯神〔二兩〕、建蓮〔二兩〕、芡實〔二兩〕、山藥〔二兩〕、
人乳粉〔二兩〕、秋石〔二兩〕，生精羊肉膠丸，早服四錢。

程，今年厥陰司天，春分地氣上升，人身陽氣上舉，風乃陽之化氣，陰衰於下，
無以制伏，上愈熱，斯下愈寒總屬虛象，故龜膠人乳，皆血氣有情，服之小效者，
非沉苦寒威也，茲定鹹味入陰，介類潛陽法。
炒熟地、龜膠、阿膠、炒遠志、炒山藥、湖蓮，六七日後，仍進瓊玉膏減沉香。

蔣，肝厥，用鹹味入陰，水生木體，是虛症治法，夏令大氣主泄，因煩勞病發，
勢雖減於昔日，而脈症仍然，必靜養經年，陰陽自交，病可全去，議介類潛陽，
佐酸味以斂之。
熟地、柏子霜、萸肉、五味、鎖陽、淡菜膠、海參膠、真阿膠、龜版膠、茯苓、湖蓮、
芡實、青鹽。

金，肝血腎精無藏，陽乏依附，多夢紛紜，皆陽神浮越，當以介屬有情，填補下焦。
熟地、淡菜、阿膠、萸肉、小麥、龍骨、牡蠣。又，腎虛氣攻於背，肝虛熱觸於心，
都是精血內奪，神魂不主依附，此重鎮以理其怯，填補以實其下，血肉有情，
皆充養身中形質，即治病法程矣。熟地、牡蠣、淡菜、五味、萸肉、龍骨、杞子。

吳，診脈細數，左垂尺澤，先天最素薄，真陰未充，當精通年歲，陰氣早泄，
使龍相刻燃，津液暗消，有虛怯根萌，藥宜至靜純陰，保養尤為要旨。
知柏六味去丹澤，加龜甲天冬，豬脊髓丸。

錢，據說熱自左升，直至耳前後脹，視面色油亮，足心灼熱，每午後入暮皆然，
上年用茶調散，宣通上焦鬱熱不應，此肝腎陰火乘竅，卻因男子精虧，陽不下交，
經言以滋填陰藥，必佐介屬重鎮，試以安寢竟夜乃安，參陽動陰靜至理。
熟地、龜版、萸肉、五味、茯苓、磁石、黃柏、知母、豬脊髓丸。

顧，陰精下損，虛火上炎，脊腰髀痠痛，髓空，斯督帶諸脈不用，法當填髓充液，
莫以見熱投涼。熟地、杞子、魚膠、五味、茯神、山藥、湖蓮、芡實、金櫻膏為丸。

陳，喉痺痹，目珠痛，吸氣短促，曾咯血遺精，皆陰不內守，孤陽上越諸竅，
當填下和陽。熟地、枸杞炭、旱蓮草、菊花炭、女貞、茯苓。

某，心煩不寧，目彩無光，少陰腎水枯槁，厥陽上越不潛，議用填陰潛陽。
人參〔一錢半〕、熟地〔五錢〕、天冬〔一錢〕、麥冬〔三錢〕、茯神〔三錢〕、龜版〔一兩〕。

某女，渴不欲飲，陰不上承，況寐醒神識不靜，易驚汗出，法當斂補。
人參、熟地炭、萸肉炭、茯神、五味、炒遠志。

邵，精血傷，氣不潛納，陽浮擾神，則魂魄不寧，臟陰不安其位。
人參、炙草、建蓮、茯神、龍骨、金箔。

盧，有形血液，從破傷而損，神氣無以擁護，當此冬令藏陽，陽微畏寒，奇脈少津，
乏氣貫布，行步欹斜，健忘若憒，何一非精氣內奪之徵，將交大雪，純陰無陽，
冬至一陽來復也，見此離散之態，平素不受煖補，是氣元長旺，今乃精衰氣竭之象，
又不拘乎此例也〔陽虛〕。人參、鹿茸、歸身、炒杞子、茯苓、沙苑。

馬，陰精走泄於下，陽氣鬱冒於上，太衝脈衰，厥氣上衝，陡然癎厥，
陰陽既失交偶，內隨陽掀旋，陽從汗泄矣，宜遠房幃，獨居靜室，醫治之法，從陰引陽，
從陽引陰，大封大固，以蟄藏為要，百日可效，經年可以復元。
淡蓯蓉、五味、遠志、茯神、芡實、建蓮、生羊腰子。

孫，形軀豐溢，脈來微小，乃陽氣不足體質，理煩治劇，曲運神機，都是傷陽之助，
溫養有情，栽培生氣，即古聖春夏養陽，不與逐邪攻病同例，用青囊斑龍丸。

某，少壯形神憔悴，身體前後牽掣不舒，此奇經脈海乏氣，少陰腎病何疑。
淡蓯蓉、甘枸杞、當歸、牛膝、沙苑、茯苓。

某，陰陽二氣不振，春初進八味，減桂之辛，益以味芍之酸，從陽引陰，
兼以歸脾守補其營，方得效驗，茲當春升夏令，裡虛藏聚未固，升泄主令，必加煩倦，
古人謂寒則傷形，熱則傷氣，是當以益氣為主，通攝下焦兼之，倣內經春夏養陽，
秋冬養陰為法，非治病也，乃論體耳。夏季早服青囊斑龍丸方法。
○。鹿茸、鹿角霜、鹿角膠、赤白茯苓、熟地、蓯蓉、補骨脂、五味子。晚服歸脾，
去木香，加枸杞子。

五氏，凡女科書，首篇必論調經，既嫁必究孕育，結褵十載，未能得胎，
病在至陰之臟，延及奇經八脈，述遲晨泄，心若搖漾，得食姑緩，肛瘍久漏，
都屬下損。人參、麋茸、紫石英、茯苓、當歸、補骨脂、棗艾湯泛丸。

汪氏，女科首列調經，今經不調和，耳鳴心漾，汗出，畏恐神痺痹，兩足皆冷兼浮腫，
冬至節交，病甚於前，都因肝腎內怯，陽不交陰所至。薛氏加減八味丸，
淡鹽湯送三錢。萬，診脈數，左略大，右腰牽絆，足痿，五更盜汗即醒，有夢情慾則遺，
自病半年，脊椎六七節骨形凸出，自述書齋坐臥受濕，若六淫致病，新邪自解，
驗色脈推病，是先天稟原怯，未經充旺，肝血腎精受戕，致奇經八脈中乏運之力，
乃筋骨間病，內應精血之損傷也。

○。人參〔一錢〕、鹿茸〔二錢〕、杞子〔炒黑三錢〕、當歸〔一錢〕、舶茴香〔炒黑一錢〕、
紫衣胡桃肉〔二枚〕、生雄羊內腎〔二枚〕。夫精血皆有形，以草木無情之物為補益，
聲氣必不相應，桂附剛愎，氣質雄烈，精血主臟，臟體屬陰，剛則愈劫脂矣，
至於丹溪虎潛法，潛陽堅陰，用知柏苦寒沈著，未通奇脈，余以柔劑陽藥，
通奇脈不滯，且血肉有情，栽培身內之精血，但王道無近功，多用自有益。

朱，辛溫鹹潤，乃柔劑通藥，謂腎惡燥也，服有小效，是勞傷腎真，
而八脈皆以弛失職，議進升陽法〔陽虛奇脈兼病〕。
鹿茸、蓯蓉、歸身、杞子、柏子仁、杜仲、菟絲子、沙苑。

范，父母弱症早喪，稟質不克充旺，年二十歲未娶，見病已是損怯，
此寒熱遇勞而發，即內經陽維脈衰，不司維續，護衛包舉，下部無力，有形精血，
不得充涵筋骨矣，且下元之損，必累八脈，此醫藥徒補無用。
鹿茸、杞子、歸身、巴戟、沙苑、茯苓、舶茴香、羊肉膠丸。

施，衝氣貫脅上咽，形體日漸枯槁，此勞傷肝腎，而成損怯，由乎精氣不生，
厥氣上逆耳，議以通陽攝陰，冀其漸引漸收，非見病治病之方法矣〔陰陽並虛〕。
蓯蓉、熟地、五味、枸杞、柏子霜、茯苓、桑椹子、砂仁、青鹽、羊肉膠丸。

五，陽虛背寒肢冷，陰虛火升煩驚，宿病偏傷不復，總在虛損一門，鎮攝之補宜商。
早用薛氏八味丸，晚歸脾，去耆木香。

某，肝腎損傷，八脈無氣，未老衰憊太著，姑議通陽守陰一法，俟明眼裁之。
淡蓯蓉、熟地炭、鹿角霜、五味子肉、柏子仁、茯苓。

五，搖精驚恐，肝腎臟陰大泄，陽不附和，陰中百脈之氣，自足至巔，起自湧泉，
以少陰之脈始此，欲使陰陽翕闔，譬諸招集潰散卒伍，所謂用藥如用兵。
熟地、枸杞、當歸、五味、遠志、龜版、鹿鞭、羊肉。

某，脈虛細，夜熱晨寒，煩倦口渴，汗出，臟液已虧，當春氣外泄，
宗內經凡元氣有傷，當與甘藥之例，陰虛者用復脈湯。
○。炙甘草〔七分〕、人參〔一錢〕、阿膠〔二錢〕、火麻仁〔一錢〕、生地〔二錢〕、
麥冬〔一錢〕、桂枝〔三分〕、生白芍〔一錢半〕。

某，陰傷及陽，加以春夏大地陽氣主泄，真無內聚，形神痿靡，大凡熱必傷氣，
固氣，正以迎夏至一陰來復。人參、熟地、五味、炒山藥、芡實、建蓮。

張，臟陰久虧，八脈無力，是久損不復，況中脘微痛，臍中動氣，
決非滋膩涼藥可服，倣大建中之製，溫養元真，壯其奇脈，為通納方法。
人參、生於朮、炙草、茯苓、熟地、淡蓯蓉、歸身、白芍、真潯桂、枸杞、五味，
蜜丸服四錢。

許，善嗔食減無味，大便溏瀉，三年久病，內傷何疑，但清內熱，潤肺理嗽，
總是妨礙脾胃，思人身病損，必先陰陽致偏，是太陰脾臟日削，自然少陽膽木來悔，
宗內經補臟通腑一法。四君子加桑葉炒丹皮。又，虛勞三年，形神大衰，食減無味，
大便溏瀉，寒起背肢，熱從心熾，每咳必百脈動掣，間或脅肋攻觸，種種見症，
都是病深傳遍，前議四君子湯，以養脾胃沖和，加入桑葉丹皮，和少陽木火，
使土少侵，服已不應，想人身中二氣致偏則病，今脈症乃損傷已極，草木焉得振頓，
見病治病，諒無裨益，益氣少靈，理從營議，食少滑泄，非滋膩所宜，
暫用景岳理陰煎法，參入鎮逆固攝，若不胃甦知味，實難擬法。又，
人參、秋石、山藥、茯苓、阿車膠丸。

張，汗多亡陽，是醫人不知勞倦受寒，病兼內傷，但以風寒外感發散致誤，
淹淹半年，乃病傷不復，能食者以氣血兼補。
人參、白朮、茯苓、沙苑、蓯蓉、歸身、枸杞。

張，陰傷成勞，因減食便溏寒熱，姑從中治者，以脾為營，胃主衛也。
異功加五味子。吳，虛損至食減，腹痛，便溏，中宮後天為急，不必泥乎痰嗽縷治。
異功散去朮加炒白芍煨益智仁。

楊氏，背寒心熱，胃弱少餐，經期仍至，此屬上損〔上損及胃〕。
生地、茯神、炒麥冬、生扁豆、生甘草。

仲，久嗽，神衰肉消，是勞倦內傷，醫不分自上自下損傷，但以苦寒沈降，
氣泄汗淋，液耗夜熱，胃口得苦傷殘，食物從此頓減，老勞纏綿，詎能易安，用建中法。
黃耆建中湯去薑。又，照前方加五味子。又，平補足三陰法。
人參、炒山藥、熟地、五味、女貞子、炒黑杞子。

時，脈細屬臟陰之損，平素畏寒怯冷，少年陽氣未得充長，夏令暴瀉，是時令濕熱，
未必遽然虛損若此，今穀減形瘦，步履頓加喘息，勞怯顯然，當理脾腎〔下損及中〕。
早服加減八味丸，晚異功散。

某，由陰損及乎陽，寒熱互起，當調營衛。參耆建中湯去薑糖。

某，入夏發泄主令，由下損以及中焦，減穀形衰，陰傷及陽，畏冷至下，
春季進河車羊肉溫養固髓方法，積損難充，不禁時令之泄越耳，古人減食久虛，
必須胃藥，晚進參朮膏，早用封固佐升陽法，長夏不復奈何。
鹿茸〔生研一兩〕、鹿角霜〔一兩〕、熟地〔二兩〕、生菟絲子〔一兩〕、茯苓〔一兩〕、
韭子〔二兩〕、補骨脂〔胡桃蒸一兩〕、枸杞子〔一兩〕、柏子霜〔一兩〕，蜜丸，早服四錢，
參湯送。參述膏方，人參四兩，另用泉水熬，九蒸於朮四兩，另用泉水熬，
各熬膏成以炭火厚掩乾灰，將藥罐燉收至極老為度，每用膏二錢五分，開水化服。

李，勞怯，形色奪，肌肉消，食減便滑，兼痰嗆喉痛，知醫理者，
再無清涼肺滋陰矣，病人述心事操持病加，顯然內損，關係臟真，冬寒藏陽，人身之陽，
升騰失交，收藏失司，豈見病治病膚淺之見識，據說食進逾時，必有痛瀉，
經言食至小腸變化，屈曲腸間有阻，當有諸矣，凡湯藥氣升，宜丸劑疏補，
資生丸食後服〔脾腎兼虛〕。
〔晨服〕人參、坎氣、茯苓、黑殼建蓮、五味、芡實、山藥漿丸。

楊，髮墮於少壯之年，能食不化，噫氣，小溲淋濁，使糞漸細，少年脾腎損傷，
宜煖下焦以醒中陽，濟生丸三錢，開水送下。

陳，陰損於下，中焦運陽亦弱，見症少年損怯，先天不充，以後天維續，
但食少難化，膩滯勿用，由陰損及陽，用雙補丸。

某，久勞，食減，便溏不爽，氣短促。異功加五味子。

五，脈如數，垂入尺澤，病起肝腎下損，延及脾胃，昔秦越人云，自下焦損傷，
過中焦則難治，知有形精血難復，急培無形之氣為旨，食少便溏，與錢氏異功散。

蔡，久嗽氣浮，至於減食泄瀉，顯然元氣損傷，若清降消痰，益損真氣，
大旨培脾胃以資運納，煖腎臟以助冬藏，不失帶病延年之算，異功散兼服。
熟地炭、茯神、炒黑枸杞、五味、建蓮肉、炒黑遠志、山藥粉丸，早上服。

葉，病損不復，八脈空虛，不時寒熱，間或便溏，雖步履飲食如常，週身氣機，
尚未得雍和，倘調攝失慎，慮其反覆，前丸藥仍進，煎方宗脾腎雙補法。
人參〔一錢〕、茯苓〔三錢〕、廣皮〔一錢〕、炒沙苑〔一錢〕、益智仁〔煨研一錢〕、
炒菟絲餅〔二錢〕。

華，勞損，加以煩勞，肉消形脫，潮熱不息，胃倒泄瀉，衝氣上攻，則嘔，
當此發泄主令，難望久延〔胃虛嘔瀉〕。
人參、訶子皮、赤石脂、蒸熟烏梅肉、新會皮、炒白粳米。呂，沖年久坐誦讀，
五志之陽多升，咽乾內熱，真陰未能自旺於本宮，診脈寸口動數，怕有見紅之慮，
此甘寒緩熱為穩，不致胃枯耳〔陰虛陽浮兼胃陰虛〕。
生地、天冬、女貞、茯神、炙草、糯稻根鬚。

杜，陰精久損，投以填納溫潤，入夏至晚火升，食物少減，仍屬陰虧，但夏三月，
必佐胃藥。參鬚、麥冬、五味、茯神、建蓮、芡實。

許，脈左堅，上下直行，精損，熱自升降。
細生地、玄參心、女貞、川斛、糯稻根鬚。又，
甜北沙參、天冬、炒麥冬、茯神、阿膠、秋石。又，人參、麥冬、生甘草、扁豆。胡，
補三陰臟陰，是迎夏至生陰，而暈逆欲嘔吐痰，全是厥陽犯胃上巔，
必靜養可制陽光之動，久損重虛，用甘緩方法。金匱麥門冬湯去年夏。

王，春半寐則盜汗，陰虛，當春陽發泄，胃口弱極，六黃苦味未宜，用甘酸化陰法。
人參、熟地、五味、炙草、湖蓮、茯神。

某，誦讀身靜心動，最易耗氣損營，心脾偏多，不時神煩心悸，頭眩脘悶，
故有自來也，調養溉灌營陰，俾陽不升越，恐擾動絡血耳〔營虛〕。
○。淮小麥〔三錢〕、南棗肉〔一枚〕、炒白芍〔一錢〕、柏子仁〔一錢半〕、茯神〔三錢〕、
炙草〔四分〕。

某，脈弦，脅痛引及背部，食減，此屬營損傳勞。
桂枝木〔四分〕、生白芍〔一錢半〕、炙草〔四分〕、歸身〔一錢半〕、茯神〔三錢〕、
生牡蠣〔三錢〕、煨薑〔一錢〕、南棗〔三錢〕。
某，脈耎，不嗜食，腰痠無力，咳煩勞，營虛所致。
當歸、生白芍、桂枝木、茯苓、炙草、飴糖、煨薑、南棗。

汪，脈左小右虛，背微寒，肢微冷，痰多微嘔，食減不甘，此胃陽已弱，
衛氣不得擁護，時作微寒微熱之狀，小便短赤，大便微溏，非實邪矣，
當建立中氣以維營衛，東垣云，骨為衛之本，營乃脾之源，偏熱偏寒，猶非正治。
人參、歸身〔米拌炒〕、桂枝木、白芍〔炒焦〕、南棗。

陸，勞傷陽氣，不肯復元，秋冬之交，余宗東垣甘溫為法，原得小效，
眾楚交咻柴葛枳朴是餌，二氣散越，交紐失固，閃氣疼痛，脘中痞結，皆清陽凋喪，
無攻痛成法，唯以和補，使營衛之行，冀其少緩神而已。
人參、當歸、炒白芍、桂心、炙草、茯神。又，右脈濡，來去濇，辛甘化陽，
用大建中湯。
人參、桂心、歸身、川椒、茯苓、炙草、白芍、飴糖、南棗。

汪，勞倦陽傷，形寒骨熱，脈來小弱，非有質滯著，與和營方。
當歸、酒炒白芍、炙草、廣皮、煨薑、大棗。

程，脈左甚倍右，病君相上亢莫制，都因操持勞思所傷，若不山林靜養，
日藥不能卻病〔勞傷心神〕。鮮生地、玄參心、天冬、丹參、茯神、鮮蓮肉。

顏，操持思慮，心營受病，加以勞力泄氣，痰帶血出，脈形虛小，右部帶弦，
議用歸脾湯，減桂圓、木香、白朮，加炒白芍，炒麥冬。又，勞心營液既耗，
氣分之熱自灼，手足心熱，咽乾煩渴，多是精液之損，非有餘客熱，前議歸脾加減，
乃子母同治法，今以滋清制亢之劑，理心之用，以復五液。
人參、生地、天冬、麥冬、丹參、茯神、燈心、竹葉心。

某，神傷精敗，心腎不交，上下交損，當治其中〔中虛〕。參朮膏米飲湯調送。

華，春深地氣升，陽氣動，有奔馳飢飽，即是勞傷，內經勞者溫之，
夫勞則形體震動，陽氣先傷，此溫字，乃溫養之義，非溫熱競進之謂，
勞傷久不復元為損，內經有損者益之之文，益者，補益也，凡補藥氣皆溫，味皆甘，
培生生初陽，是勞損主治法則，春病入秋不愈，議從中治，據述晨起未納水穀，
其欬必甚，胃藥坐鎮中宮為宜。金匱麥門冬湯去半夏。

徐，虛損四年，肛瘍成漏，食物已減什三，形瘦色黃，當以甘溫培中固下，
斷斷不可清熱理嗽。人參、茯苓、山藥、炙草、芡實、蓮肉。

某，積勞，神困食減，五心熱，汗出，是元氣虛，陰火盛，宜補中。生脈四君子湯。
楊，內損，陰及陽分，為勞怯，胃弱少納，當以建中湯加人參。

朱，既暮身熱，汗出早涼，乃任勞辦事，食減半，色脈形肉不足，病屬內損勞怯。
人參小建中湯。

楊，知飢減食，外寒忽熱，久病行走喘促，坐臥稍安，此勞傷不復，
議從中以益營衛。九蒸冬朮、炙甘草、煨薑、南棗。

汪，此勞力傷陽之勞，非酒色傷陽之勞也，胃口消憊，生氣日奪，
豈治嗽藥可以奏功。黃耆建中湯去薑。

仲，久勞內損，初春已有汗出，入夏食減，皆身中不耐大氣泄越，右脈空大色痿黃，
衰極難復，無卻病方法，議封固一法。人參、黃耆、熟於朮、五味。

嚴，脈小右弦，久嗽晡熱，著左眠稍適，二氣已偏，即是損怯，無逐邪方法，
清泄莫進，當與甘緩。黃耆建中去薑。又，建中法頗安，理必益氣以止寒熱。
人參、黃耆、焦朮、炙草、歸身、廣皮白、煨升麻、煨柴胡。

王，脈大而空，亡血失精，午食不運，入暮反脹，陰傷已及陽位，纏綿反覆至矣。
歸芍異功散。

劉女年十六，天癸不至，頸項癭痰，入夏寒熱咳嗽，乃先天稟薄，生氣不來，
夏令發泄致病，真氣不肯收藏，病屬勞怯，不治。戊己湯去白朮。

某，陽傷背寒，胃傷穀減。小建中湯。

某，畏風面冷，衛外陽微，參耆建中去薑加茯神。

華，此勞怯損傷不復之病，已經食減，便溏，欲嘔，腹痛，二氣交傷，然後天為急，
捨仲景建中法，都是盲醫矣。建中湯去糖加人參。

尹，中年衰頹，身動喘嗽，脈細無神，食減過半，乃下元不主納氣，五液蒸變粘涎，
未老先衰，即是勞病〔腎氣不納〕。
人參、坎炁、紫衣胡桃、炒菟絲子、茯苓、五味、炒砂仁、山藥漿丸。

金，寤則心悸，步履如臨險阻，子後衝氣上逆，此皆高年下焦空虛，腎氣不納所致。
八味丸三錢，先服四日。
淡蓯蓉〔一兩〕、河車膠〔一具〕、紫石英〔二兩〕、小茴〔五錢〕、杞子〔三兩〕、
胡桃肉〔二兩〕、牛膝〔一兩〕、五味〔一兩〕、茯苓〔二兩〕、沙苑〔一兩半〕、
補骨脂〔一兩〕、桑椹子〔二兩〕、紅棗肉丸。

王，久客勞傷，氣分痺痹阻，則上焦清空諸竅不利，初病在氣，久則入血，身痛目黃，
食減形瘦，由病患及乎元虛，攻補未能除病，思人身左升屬肝，右降屬肺，
當兩和氣血，使升降得宜，若再延挨，必瘀滯日甚，結為腑聚矣〔氣血滯升降阻〕。
旋覆花湯加桃仁歸鬚蔞皮。

郁氏失血咳嗽，繼而暮熱不止，經水仍來，六七年已不孕育，乃肝腎衝任皆損，
二氣不交，延為勞怯，治以攝固，包舉其泄越〔肝腎衝任皆虛〕。
鮮河車膠、黃柏、熟地、淡蓯蓉、五味、茯神、蜜丸。

屠，勞力傷陽，延三年，損傷延及中宮，狀如反胃，諸氣欹斜，交會失序，
遂有寒熱，脫力損傷脾胃，牛屬坤土，當以霞天膏〔勞力傷脾胃〕。

朱，奔走之勞，最傷陽氣，能食不充肌膚，四肢常自寒冷，乃經脈之氣，
不得貫串於四末，有童損之憂〔勞動傷經脈〕。
蓯蓉〔二兩〕、當歸〔二兩〕、杞子〔一兩〕、茯苓〔二兩〕、川芎〔五錢〕、沙苑〔五錢〕、
黃鱔一條為丸。

邢，努力傷，身痛無力。歸桂枝湯去薑加五加皮。虛損之症，經義最詳，其名不一，
考內經論五臟之損，治各不同，越人有上損從陽，下損從陰之議，其於鍼砭所莫治者，
調以甘藥，金匱遵之而立建中湯，急建其中氣，俾飲食增而津血旺，以致充血生精，
而復其真元之不足，但用稼穡作甘之本味，而酸辛鹹苦在所不用，
蓋舍此別無良法可醫，然但能治上焦陽分之損，不足以培下焦真陰之本也，
賴先生弔伸三才，固本，天真，大造，桂枝龍骨牡蠣，復脈等湯，以及固攝諸方，
平補足三陰法，為兼治五臟一切之虛，而大開後人聾聵，可為損症之一助也，
夫金匱又云，男子脈大為勞，極虛亦為勞，夫脈大為氣分泄越，思慮鬱結，
心脾營損於上中，而營分萎頓，是歸脾，建中，養營，四君，五味，異功等湯之所宜也，
脈極虛亦為勞，為精血內奪，肝腎陰不自立，是六味，八味，天真，大造，三才，
固本，復脈等湯，以及平補足三陰，固攝諸法所宜也，然仲景以後，英賢輩出，
豈無闡揚幽隱之人，而先生以上，又豈無高明好學之輩，然欲舍仲景先生之法，
而能治虛勞者，不少概見，即如東丹溪輩，素稱前代名醫，
其於損不肯復者每以參朮為主，有用及數斤者，其意謂有形精血難復，
急培無形之氣為要旨，亦即仲景建中諸湯，而擴充者也，
又厥後張景岳以命門陰分不足，是為陰中之陰虛，以左歸飲，左歸丸為主，
命門陽分不足者，為陰中之陽虛，以右歸飲，右歸丸為主，亦不外先生所用三才，
固本，天真，大造等湯，以及平補足三陰，固攝諸法，而又別無所見也，
故後人稱仲景先生善治虛勞者，得其旨矣〔鄒滋九〕。

久虛不復謂之損，損極不復謂之勞，此虛勞損三者，相繼而成也，參其致病之由，
原非一種，所現之候，難以縷析，大凡因煩勞傷氣者，先生用治上治中，
所以有甘涼補肺胃之清津，柔劑養心脾之營液，或甘溫氣味，建立中宮，
不使二氣日偏，營衛得循行之義，又因縱慾傷精者，當治下而兼治八脈，
又須知填補精血精氣之分，益火滋陰之異，或靜攝任陰，溫理奇陽之妙處，
若因他症失調，蔓延而致者，當認明原委，隨其機勢而調之，揣先生之用意，
以分其體質之陰陽為要領，上中下見症為著想，傳變至先後天為生死斷訣，
若逐節推求，一一有根荄可考，非泛泛然而湊用幾味補藥，
漫言為治也〔邵新甫〕。

徐評，此老治虛勞之法，不外清肺養胃滋腎，唯無大害，而毫無意義，輕者可愈，
重者病日增而已，至其所遵仲景之法，又大失先賢本旨，當時仲景之所謂虛勞者，
乃虛寒之症，故其脈浮大芤遲，又方中用飴糖，乃因腹中痛而設，今日之所謂虛勞，
乃陰竭而浮火上炎，脈皆細數，與建中湯正相反，乃亦以此為治，此所謂耳食之學也，
余曾目睹此老治陰虛火升之人，與建中而變喉痺痹血冒者，不下數人，
當時此老竟不悟也，故附記于此。


<h2><br><span class="orange">新校本臨證指南醫案卷二</span></h2>
<h2><br>咳嗽</h2>
某，寒傷衛陽，咳痰〔寒〕。
川桂枝〔五分〕、杏仁〔三錢〕、苡仁〔三錢〕、炙草〔四分〕、生薑〔一錢〕、大棗〔二枚〕。

某，勞傷陽氣，形寒咳嗽。桂枝湯加杏仁。

某，寒熱咳嗽，當以辛溫治之。桂枝湯去芍加杏仁。

某，形寒，咳嗽，頭痛，口渴。桂枝湯去芍加杏仁花粉。

某，咳嗽寒熱。
杏仁〔三錢〕、嫩蘇梗〔一錢〕、桔梗〔一錢〕、桑皮〔一錢〕、象貝母〔一錢〕、
生甘草〔三分〕。

王，脈沉細，形寒咳。
桂枝〔一錢〕、杏仁〔三錢〕、苡仁〔三錢〕、炙草〔五分〕、生薑〔一錢〕、大棗〔二枚〕。

吳，咳嗽，聲音漸窒，診脈右寸獨堅，此寒熱客氣，包裹肺俞，鬱則熱，
先以麻杏石甘湯〔寒包熱〕。又，葦莖湯。

徐，瘧屬外邪，瘧止聲音不揚，必是留邪干於肺系，故咳嗽不已，納食起居如常，
中下無病，但以搜逐上焦，勿令邪結，可望病已。麻黃、杏仁、生甘草、射干、苡仁。
某，風邪阻於肺衛，咳嗽面浮，當辛散之。麻黃〔先煎去沫五分〕、杏仁〔三錢〕、
生甘草〔三分〕、生石膏〔三錢〕。

某，風襲肺衛，咳嗽鼻塞，當以辛涼解散〔風〕。
杏仁、嫩蘇梗、桑皮、象貝、桔梗、苡仁。

某女，風熱上痺痹，痰多咳嗽。杏仁、嫩蘇梗、橘紅、桑葉、白沙參、通草。

夏，風鬱，咳不止。薄荷、前胡、杏仁、桔梗、橘紅、桑皮、連翹、枳殼。

方，煩勞衛疎，風邪上受，痰氣交阻，清竅失和，鼻塞音低，咳嗽甚，皆是肺病，
辛以散邪，佐微苦以降氣為治〔風邪阻竅〕。
杏仁、蘇梗、辛荑、牛蒡子、苡仁、橘紅、桔梗、枳殼。

項，風溫，脈虛，嗽〔風溫〕。桑葉、薄荷、杏仁、象貝、大沙參、連翹。

沈，脈右搏數，風溫嗆咳。桑葉、杏仁、象貝、苡仁、瓜蔞皮、白沙參。

某女，風溫發熱，咳。薄荷、連翹、杏仁、桑皮、地骨皮、木通、黃芩、炒查。

某十歲，頭脹，咳嗽，此風溫上侵所致。
連翹〔一錢半〕、薄荷〔七分〕、杏仁〔一錢半〕、桔梗〔一錢〕、生甘草〔三分〕、
象貝〔一錢〕

某，風溫上受，咳嗽，失音咽痛。杏仁、薄荷、連翹、桔梗、生甘草、射干。

邱，向來陽氣不充，得溫補每每奏效，近因勞煩，令陽氣弛張，
致風溫過肺衛以擾心營，欲咳心中先癢，痰中偶帶血點不必過投沉降清散，
以辛甘涼理上燥，清絡熱，蔬食安閒，旬日可安〔風溫化燥〕。
冬桑葉、玉竹、大沙參、甜杏仁、生甘草、苡仁、糯米湯煎。

宋，脈右浮數，風溫干肺化燥，喉間癢，咳不爽，用辛甘涼潤劑。
桑葉、玉竹、大沙參、甜杏仁、生甘草、糯米湯煎。

某，積勞更受風溫，咽乾熱咳，形脈不充，與甘緩柔方。
桑葉〔一錢〕、玉竹〔五錢〕、南沙參〔一錢〕、生甘草〔五分〕、甜水梨皮〔二兩〕。又，
風邪鬱蒸化燥，發熱後，咳嗽口乾喉癢，先進清肺。
杏仁、花粉、蘇子、象貝、山梔、橘紅。

薛，風熱咳，經月不止。
○。活水蘆根、桑葉、大沙參、生苡仁、地骨皮、象貝、滑石、橘紅。

某，風溫客邪化熱，劫爍胃津，喉間燥癢，嗆咳，用清養胃陰，
是土旺生金意〔風溫化燥傷胃陰〕。金匱麥門冬湯。

陸，陰虛體質，風溫咳嗽，苦辛開泄肺氣加病，今舌咽乾燥，思得涼飲，藥劫胃津，
無以上供，先以甘涼，令其胃喜，倣經義虛則補其母。
桑葉、玉竹、生甘草、麥冬〔元米炒〕、白沙參、蔗漿。

某，外受風溫鬱遏，內因肝膽陽升莫制，斯皆肺失清肅，咳痰不解，經月來，
猶覺氣壅不降，進食頗少，大便不爽，津液久已乏上供，腑中之氣，亦不宣暢，
議養胃陰以杜陽逆，不得泛泛治咳。麥冬、沙參、玉竹、生白芍、扁豆、茯苓。

某，溫邪外襲，咳嗽頭脹，當清上焦〔溫邪〕。
杏仁、桑皮、桔梗、象貝、通草、蘆根。某，咳嗽痰黃，咽喉不利，此溫邪上侵，
肺氣不清故耳。桑葉、川貝母、白沙參、杏仁、兜鈴、鮮枇杷葉。

某，陰虧，挾受溫邪，咳嗽頭脹，當以輕藥。
桑葉、杏仁、川貝、白沙參、生甘草、甜水梨皮。

某，脈細數，咳嗽痰黃，咽痛，當清溫邪。
桑葉、杏仁、川貝、苡仁、兜鈴、鮮蘆根。又，照前方加白沙參冬瓜子。

某，脈右弦大，咳嗽痰多黃，此屬溫邪上伏之故。
桑葉、杏仁、白沙參、南花粉、兜鈴、甜水梨肉。

王，脈小數，能食，乾咳暮甚，冬藏失納，水虧溫伏，防其失血，用復脈法。
復脈湯去參薑桂。

張，冬季溫邪咳嗽，是水虧熱氣內侵，交驚蟄節嗽減，
用六味加阿膠麥冬秋石金水同治，是瀉陽益陰方法，為調體治病兼方，近旬日前，
咳嗽復作，納食不甘，詢知夜坐勞形，當暮春地氣主升，夜坐達旦，身中陽氣，
亦有升無降，最有失血之虞，況體豐肌柔，氣易泄越，當暫停誦讀，數日可愈。
桑葉、甜杏仁、大沙參、生甘草、玉竹、青蔗漿。

楊，形瘦色蒼，體質偏熱，而五液不充，冬月溫煖，真氣少藏，其少陰腎臟，
先已習習風生，乃陽動之化，不以育陰驅熱以卻溫氣，泛泛乎辛散，為暴感風寒之治，
過辛泄肺，肺氣散，斯咳不已苦味沉降，胃口戕，而腎關傷，致食減氣怯，行動數武，
氣欲喘急，封藏納固之司漸失，內損顯然，非見病攻病矣，靜養百日，
猶冀其安〔陰虛感溫邪〕。
麥冬〔米拌炒〕、甜沙參、生甘草、南棗肉，沖入青蔗漿一杯。

王，氣分熱熾，頭脹痰嗽〔氣分熱〕。連翹、石膏、杏仁、鬱金、薄荷、山梔。又，
照前方去山梔加蔞皮桔梗。

范，脈左弱，右寸獨搏，久咳音嘶，寐則成噎阻咽，平昔嗜飲，胃熱遺肺，
酒客忌甜，微苦微辛之屬，能開上痺痹。○。山梔、香淡豉、杏仁、栝蔞皮、鬱金、石膏。

林氏，宿病營衛兩虛，茲當燥氣上犯，暴涼外侮，氣餒衛怯，肺先受邪，脈浮數，
咳喘欲嘔，上熱下冷，宜先清化上氣，有取微辛微苦之屬。
桑葉、杏仁、蘇梗、山梔、象貝、苡仁，糯米湯煎。

王十歲，嗽緩，潮熱，稚年陰虧，氣熱所致。
地骨皮〔三錢〕、青蒿〔一錢〕、知母〔一錢〕、生甘草〔三分〕、南沙參〔一錢〕、
川斛〔三錢〕。

某，嗽已百日，脈右數大，從夏季伏暑內鬱，治在氣分。
桑葉、生甘草、石膏、苡仁、杏仁、蘇梗。

史，濕鬱溫邪，總是阻遏肺氣，嘔咳脘痞，即病形篇中，諸嘔喘滿，皆屬於肺，
不明口鼻受侵阻氣之理，清中疏導，乃過病所，伐其無病之地矣〔熱鬱成毒〕。
鮮枇杷葉、杏仁、象貝、黑山梔、兜鈴、馬勃。又，輕浮苦辛治肺，咳嗆頗減，
咽痛紅腫，皆邪窒既久，壅而成毒，嗌乾不喜飲，舌色淡不紅，仍清氣分，佐以解毒。
雞子白、麥冬、大沙參、金銀花、菉豆皮、蔗漿。

陸，秋暑燥氣上受，先干於肺，令人咳熱，此為清邪中上，當以辛涼清潤，
不可表汗，以傷津液〔暑〕。青竹葉、連翹、花粉、杏仁、象貝、六一散。又，脈右大，
癉熱無寒，暑鬱在肺，當清氣熱，佐以宣通營衛。桂枝白虎湯加麥冬。又，熱止，
脈右數，咳不已。知母、生甘草、麥冬、沙參⾀炒川貝、竹葉。

汪女，暑熱入肺為咳。花粉、六一散、杏仁、橘紅、大沙參、黑山梔皮。

某，咳嗽，頭脹口渴，此暑風襲於肺衛〔暑風〕。
杏仁〔三錢〕、香薷〔五分〕、桔梗〔一錢〕、桑皮〔一錢〕、飛滑石〔三錢〕、絲瓜葉〔三錢〕。

倪，兩寸脈皆大，冷熱上受，咳嗽無痰，是為清邪中上，從暑風法。
竹葉、蔞皮、橘紅、滑石、杏仁、沙參。

潘氏，久咳不已，則三焦受之，是病不獨在肺矣，況乎咳甚嘔吐涎沫，喉癢咽痛，
致咳之由，必衝脈之傷，犯胃擾肺，氣蒸薰灼，淒淒燥癢，咳不能忍，近日晝暖夜涼，
秋暑風，潮熱溏泄，客氣加臨，營衛不和，經阻有諸，但食薑氣味過辛致病，
辛則泄肺氣助肝之用，醫者知此理否耶，夫診脈右弦數，微寒熱，渴飲，
擬從溫治上焦氣分，以表暑風之邪。用桂枝白虎湯。

王三歲，暑風入肺，熇熱咳嗽，防驚。益元散、黃芩、竹葉、花粉、苡仁、地骨皮。
張，形瘦脈數，驟涼暮熱，肺失和為咳，小暑後得之，亦由時令暑濕之氣，輕則治上，
大忌發散〔暑濕〕。大竹葉、飛滑石、杏仁、花粉、桑葉、生甘草。

某，咳嗽喉痛，溺濇。
西瓜翠衣〔三錢〕、杏仁〔三錢〕、六一散〔三錢〕、桔梗〔一錢〕、通草〔一錢半〕、
桑葉〔一錢〕、川貝〔一錢半〕、連翹〔一錢半〕。

曹，水穀不運，濕聚氣阻，先見喘咳，必延蔓腫脹，治在氣分〔濕〕。
杏仁、厚朴、苡仁、廣皮白、蘇梗、白通草。

陸，濕必化熱薰蒸為嗽，氣隧未清，納穀不旺，必薄味靜養，壯盛不玫延損〔濕熱〕。
飛滑石、南花粉、象貝、苡仁、菉豆皮、通草。

某，渴飲咳甚，大便不爽。石膏、花粉、通草、紫苑、木防己、杏仁、苡仁。

某，雨濕，寒熱汗出，痰多咳嗽，大小便不爽，胸脘不飢，臍左窒塞〔濕痰阻氣〕。
○。杏仁、萊菔子、白芥子、蘇子、鬱金、蔞皮、通草、橘紅。

朱，中虛少運，濕痰多阻氣分，咳嗽舌白。炒半夏、茯苓、桂枝木、炙草、苡仁。

馮，脈右弦大而緩，形瘦目黃，久嗽聲嘶而濁，水穀氣蘊之濕，再加時序之濕熱，
壅阻氣分，咳不能已，久成老年痰火咳嗽，無性命之憂，有終年之累〔濕熱痰火〕。
蘆根、馬勃、苡仁、浙茯苓、川斛、通草。

陳，秋燥，痰嗽氣促〔燥〕。桑葉、玉竹、沙參、嘉定花粉、苡仁、甘草、蔗漿。又，
用清燥法。桑葉、玉竹、沙參、苡仁、甘草、石膏、杏仁。

施，脈沉弦為飲，近加秋燥，上咳氣逆，中焦似痞，姑以辛泄涼劑，暫解上燥。
栝蔞皮、鬱金、香豉、杏仁、苡仁、橘紅、北沙參、山梔。

胡，脈右勁，因疥瘡，頻以熱湯沐浴，衛疏易傷冷熱，皮毛內應乎肺，咳嗽塞痰多，
久則食不甘，便燥結，胃津日耗，不司供肺，況秋冬天降燥氣上加，
漸至老年痰火之象，此清氣熱以潤燥，理勢宜然，倘畏虛日投滯補，益就枯燥矣。
霜桑葉、甜杏仁、麥冬、玉竹、白沙參、天花粉、甘蔗漿、甜梨汁、熬膏。

某，脈弦，胸膈痺痹痛，咳嗽頭脹，此燥氣上侵，肺氣不宣使然，當用輕藥，
以清上焦。枇杷葉、桑葉、川貝、杏仁、冬瓜子、桔梗。

某，舌白咳嗽，耳脹口乾，此燥熱上鬱，肺氣不宣使然，當用辛涼，宜薄滋味。
鮮荷葉〔二錢〕、連翹殼〔一錢半〕、大杏仁〔三錢〕、白沙參〔一錢〕、飛滑石〔三錢〕、
冬桑葉〔一錢〕。

某，邪爍肺陰，咳嗽咽痛，晡甚。玉竹、南沙參、冬桑葉、川斛、元參、青蔗漿。

某，鼻淵三載，藥投辛散，如水投石，未能卻除辛辣炙煿耳，近復咳嗽音嘶，
燥氣上逼肺衛使然。杏仁、連翹、象貝、白沙參、桑皮、兜鈴。

僧，脈右寸獨大，氣分咳，有一月。
桑葉、杏仁、玉竹、苡仁、沙參、茯苓、糯米湯煎。

某，脈右大，寤咳寐安，病在氣分。桑葉、川貝、知母、地骨皮、梨汁、蔗漿，熬膏。

朱女，肝陰虛，燥氣上薄，咳嗽夜熱。桑葉、白沙參、杏仁、橘紅、花粉、地骨皮，
糯米湯煎。

陸女，燥風外侵，肺衛不宣，咳嗽痰多，不時身熱，當用輕藥，以清上焦。
桑葉、杏仁、花粉、大沙參、川貝、菉豆皮。

戎，咽阻咳嗆，兩月來聲音漸低，按脈右堅，是冷熱傷肺。
生雞子白、桑葉、玉竹、生甘草、甜梨皮。

某，燥熱內伏，發熱，咳嗽口渴。桑葉、杏仁、白沙參、連翹、囫圇滑石、鮮蘆根。
費，久瘧傷陰，冬季溫舒，陽不潛藏，春木升舉，陽更泄越，入暮寒熱，晨汗始解，
而頭痛口渴咳嗽，陰液損傷，陽愈熾，冬春溫邪，最忌發散，謂非暴感，
汗則重劫陰傷，迫成虛勞一途，況有汗不痊，豈是表病，診得色消肉爍，
脈獨氣口空搏，與脈左大屬外感有別，更是見咳不已，謬為肺熱，
徒取清寒消痰降氣之屬，必致胃損變重，嘗考聖訓，仲景云凡元氣已傷，而病不愈者，
當與甘藥，則知理陽氣，當推建中，顧陰，須投復脈，乃邪少虛多之治法，
但幼科未讀其書，焉得心究是理，然乎否乎。
炙甘草、鮮生地、麥冬、火麻仁、阿膠、生白芍、青蔗漿。又，由陰傷及胃，
痿黃食少餐，法當補養胃陰，虛則補母之治也，見咳治肺，生氣日憊矣。
金匱麥門冬湯。

某，脘痺痹咳嗽。
鮮枇杷葉〔三錢〕、叭噠杏仁〔三錢〕、桔梗〔一錢〕、川貝〔二錢〕、冬瓜子〔三錢〕、
蜜炙橘紅〔一錢〕。

周，秋燥從天而降，腎液無以上承，咳嗽吸不肯通，大便三四日一更衣，脈見細小，
議治在臟陰。牛乳、紫衣胡桃、生白蜜、薑汁。

吳，久嗽因勞乏致傷，絡血易瘀，長夜熱灼，議養胃陰〔胃陰虛〕。
北沙參、黃耆皮、炒麥冬、生甘草、炒粳米、南棗。

某，喉痺痹咳嗆，脈右大而長。生扁豆、麥冬、北沙參、川斛、青蔗漿。

毛，上年夏秋病傷，冬季不得復元，是春令地氣陽升，寒熱咳嗽，乃陰弱體質，
不耐升泄所致，徒謂風傷，是不知陰陽之義。北參、炒麥冬、炙甘草、白粳米、南棗。

某，病後咳嗆，當清養肺胃之陰。
生扁豆、麥冬、玉竹、炒黃川貝、川斛、白粳米湯煎。

徐，形寒畏風冷，食減久嗽，是衛外二氣已怯，內應乎胃，陽脈不用，
用藥莫偏治寒熱，以甘藥調，宗仲景麥門冬湯法。

張，入夏嗽緩，神倦食減，渴飲，此溫邪延久，津液受傷，夏令暴煖泄氣，
胃汁暗虧，筋骨不束，兩足痠痛，法以甘緩，益胃中之陰，倣金匱麥門冬湯製膏。
參鬚〔二兩〕、北沙參〔一兩〕、生甘草〔五錢〕、生扁豆〔二兩〕、麥冬〔二兩〕、
南棗〔二兩〕，熬膏。

湯，脈左堅數促，冬溫咳嗽，是水虧熱升，治不中窾，胃陰受傷，穢濁氣味，
直上咽喉，清肺冀緩其嗽，亦致氣泄，而嗽仍未罷，先議甘涼益胃陰以制龍相，
胃陰自立，可商填下。生扁豆、米炒麥冬、北沙參、生甘草、冬桑葉、青蔗漿水。

錢氏，脈右數，咳兩月，中乾，鼻氣熱早暮甚，此右降不及，胃津虛，厥陽來擾。
金匱麥門冬湯去半夏加北沙參。

某，咳早甚，屬胃虛。生扁豆、炒麥冬、大沙參、苡仁、橘紅。

陳，秋冬形體日損，咳嗽吐痰，診脈兩寸促數，大便通而不爽，此有年煩勞動陽，
不得天地收藏之令，日就其消，乃虛症也，因少納衰，未可重進滋膩，
議用甘味養胃陰一法。金匱麥門冬湯。

錢，久咳三年，痰多食少，身動必息鳴如喘，診脈左搏數右小數，自覺內火燔燎，
乃五液內耗，陽少制伏，非實火也，常以瓊玉膏滋水益氣，暫用湯藥，
總以勿損胃為上，治嗽肺藥，諒無益於體病。
北沙參、白扁豆、炒麥冬、茯神、川石斛、花粉。

范氏，兩寸脈大，咳甚，脘悶頭脹，耳鼻竅閉，此少陽鬱熱，上逆犯肺，肺燥喉癢，
先擬解木火之鬱〔膽火犯肺〕。
○。羚羊角、連翹、梔皮、薄荷梗、苦丁茶、杏仁、蔞皮、菊花葉。

陸嫗，脈小久咳，背寒骨熱，知飢不食，厭惡食物氣味，此夏思悒鬱，皆屬內損，
閱方藥，都以清寒治肺不應，議益土泄木法〔鬱火傷胃〕。
炙甘草、茯神、冬桑葉、炒丹皮、炒白芍、南棗。

尤氏，寡居煩勞，脈右搏左濇，氣燥在上，血液暗虧，由思鬱致五志煩煎，
固非溫熱補濇之症，晨咳吐涎，姑從胃治，以血海亦隸陽明耳。
生白扁豆、玉竹、大沙參、茯神、經霜桑葉、苡仁，用白糯米半升，
淘濾清入滾水泡一沸，取清湯煎藥。又，本虛在下，情懷悒鬱，則五志之陽，上薰為咳，
固非實火，但久鬱必氣結血涸，延成乾血勞病，經候濇少愆期，已屬明徵，
當培肝腎之陰以治本，清養肺胃氣熱以理標，剛熱之補畏其劫陰，非法也。
生扁豆〔一兩〕、北沙參〔三錢〕、茯神〔三錢〕、炙草〔五分〕、南棗肉〔三錢〕，
〔丸方〕熟地〔砂仁末拌炒四兩〕、鹿角霜〔另研一兩〕、當歸〔小茴香拌炒二兩〕、
淮牛膝〔鹽水炒炭二兩〕、雲茯苓〔二兩〕、紫石英〔醋煆水飛一兩〕、青鹽〔五錢〕，
另熬生羊肉膠和丸，早服四錢，開水送。

章，自服八味鹿角膠以溫補，反咳嗽吐痰，形瘦減食，皆一偏之害，宜清營熱，
勿事苦寒〔營熱〕。鮮生地、麥冬、元參心、甘草、苦百合、竹葉心。

某，脈數，衝氣咳逆，當用攝納腎陰，滋養柔金，為金水同治之法〔勞嗽〕。
熟地〔四錢〕、白扁豆〔五錢〕、北沙參〔三錢〕、麥冬〔二錢〕、川斛〔三錢〕、茯神〔三錢〕。

王，脈左尺堅，久嗽失音，入夏見紅，天明咳甚，而納穀減損，此勞損之症，
急宜靜養者。麥冬、大沙參、玉竹、川斛、生白扁豆、雞子白。

某，久嗽，咽痛，入暮形寒，雖屬陰虧，形痿脈耎，未宜夯補。
麥冬、南沙參、川斛、生甘草、糯稻根鬚。

某，氣急，咳頻欲嘔，下午火升，此上有燥熱，下焦陰虧也。早都氣丸，晚威喜丸。

張，今年春季時疫，大半皆有咳咽喉之患，乃邪自上干，肺氣先傷耳，
近日身動氣喘，聲音漸不揚，著左眠臥，左脅上有牽掣之狀，此肝腎陰虧，衝氣上觸，
冬藏失司，漸有側眠音啞至矣，勞傷致損，非清邪治咳之病。
六味丸加陽秋石阿膠麥冬，蜜丸。

顧，真陰不旺，先後天皆虧，以填精實下為主，若清熱冀圖治嗽，必胃損減穀。
熟地、萸肉、山藥、茯苓、湖蓮、芡實、五味、人乳粉、金櫻膏丸。

湯，脈左弱右搏，久有虛損，交春不復，夜臥著枕，氣衝咳甚，即行走亦氣短喘促，
此乃下元根蒂已薄，冬藏不固，春升生氣淺少，急當固納攝下，世俗每以辛涼理嗽，
每致不救矣。水製熟地、五味、湖蓮、芡實、茯神、青鹽、羊內腎。

某，氣衝咳逆，行動頭脹，下體自汗。都氣丸。

樂，熱病兩三反覆，真陰必傷，當戌亥時厥昏汗出者，乃虛陽上冒肝腎根蒂不牢，
衝脈震動，則諸脈俱逆，陽泄為汗耳，此咳嗽乃下焦陰不上承，非肺病也，
急當收攝固納，閱醫蘇子鉤藤，皆泄氣鋒芒之藥，施於陰陽兩損之體，最宜斟酌。
都氣加青鉛。

宋，吸氣息音，行動氣喘，此咳嗽是腎虛氣不收攝，形寒怯冷，護衛陽微，
腎氣丸頗通，形氣不足，加人參河車。

王，氣急嗽逆，足冷，當用攝納水中藏火法。薛氏加減八味丸三錢，淡鹽湯送下。

郭，形瘦，脈垂尺澤，久嗽嘔逆，半年不愈，是腎虛厥氣上干，
醫藥清寒治肺者不少，誤人匪淺。
坎炁、人乳粉、杞子、五味、胡桃肉、茯神、巴戟肉、萸肉、山藥漿丸。

某，冬季咳嗽吐痰，漸至臥則氣衝，喘急起坐，今三載矣，經以肺腎為俯仰之臟，
是肺主出氣，腎主納氣，老年患此，按脈右弦左沉，為腎氣不收主治，
不必因痔患而畏辛熱。腎氣丸去牛膝肉桂加沉香蜜丸。

張，冬季喘嗽，似屬外因，表散沓進，反致失音，不得著枕臥眠，
今戌亥時濁陰上甘而喘急氣逆為甚，仍議引導納氣歸腎。
六味子加附子車前補骨脂胡桃沉香。

朱，虛勞，食減便瀉，已無清肺治嗽之法，必使胃口旺，冀其久延，
此非藥餌可效之病。人參〔秋石泡湯拌烘〕、茯神、山藥、建蓮、芡實、苡仁、訶子皮，
用糯稻根鬚煎湯，煎藥。

沈，勞嗽食減便瀉，汗出，陰損已及陽腑，中宜扶胃，下固腎陰為治，
大忌清肺寒涼，希冀治嗽。熟地、熟冬朮、五味、芡實、湖蓮、山藥。

某，氣弱，久嗽痰多，午前為甚。早服都氣丸三錢，午服異功散。

某，久咳，損及中州，脾失輸化，食減神倦，肺無所資，至咳不已，
診得兩手脈弦細數，精氣內損，非泛常治咳消痰所可投。
熟地、阿膠、燕窩、海參、天冬、茯苓、紫石英、紫衣胡桃肉。

孫，脈搏大，陽不下伏，咳頻喉痺痹，暮夜為甚，先從上治〔陰虛火炎〕。
生雞子白、生扁豆皮、玉竹、白沙參、麥冬、地骨皮。

周，脈來虛芤，形色衰奪，久患漏瘍，陰不固攝，經營勞動，陽氣再傷，
冬月客邪致咳，都是本體先虛，春深入夏，天地氣泄，身中無藏，日加委頓，
理固當然，此豈治咳治血者，議補三陰臟陰方法。
人參〔秋石湯拌〕、熟地、麥冬、扁豆、茯神、白粳米。

施氏，脈細數，乾咳咽燥，脊痠痿弱，此本病欲損。
阿膠、雞子黃、北沙參、麥冬、茯神、小黑穭豆皮。

某，左脈弦數，遺泄，久嗽痰黃，當用填補。
炒熟地、芡實、扁豆、女貞、茯神、糯稻根鬚。

丁，秋令，天氣下降，上焦先受燥化，其欬症最多，屢進肺藥無功，按經云，
久咳不已，則三焦受之，是不耑於理肺可知矣，六旬又三，形體雖充，而真氣漸衰，
古人於有年久嗽，都從脾腎子母相生主治，更有欬久，氣多發泄，亦必益氣，
甘補斂攝，實至理也，茲議攝納下焦於早服，而純甘清燥暮進，填實在下，清肅在上，
凡藥味苦辛宜忌，為傷胃泄氣預防也〔腎陰胃陰兼虛〕。
早服水製熟地〔八兩〕、白雲苓〔乳蒸四兩〕、五味子
〔去核蒸烘三兩〕、建蓮〔去心衣三兩〕、淮山藥〔乳蒸四兩〕、車前子〔三兩〕、
○。淮牛膝〔鹽水拌蒸烘三兩〕、紫衣胡桃肉霜〔連紫皮研三兩〕，右為末，
用蒸熟豬脊髓去膜搗丸，服二三錢，開水送。晚用益胃土以生金方法。
○。真北沙參〔有根有鬚者四兩〕、生黃耆薄皮〔三兩〕、麥冬〔去心二兩〕、
生白扁豆〔囫圇連皮四兩〕、生細甘草〔一兩〕、南棗肉〔四兩〕，淡水煎汁，濾清收膏，
臨成加真霜二兩收，晚上開水化服五錢。

徐，色萎脈濡，心悸，嗆痰咳逆，勞心經營，氣餒陽虛，中年向衰病加，
治法中宮理胃，下固腎真，務以加穀為安，縷治非宜，煎藥用大半夏湯，
早服附都氣丸〔中氣虛〕。

某，色白肌柔，氣分不足，風溫上受而咳，病固輕淺，無如羌防辛溫，膏知沉寒，
藥重已過病所，陽傷背寒，胃傷減穀，病恙仍若，身體先憊，問誰之過歟。小建中湯。
又，苦辛泄肺損胃，進建中得安，宗內經辛走氣，以甘緩其急，然風溫客氣，皆從火化，
是清養胃陰，使津液得以上供，斯燥癢咳嗆自緩，土旺生金，虛則補母，古有然矣。
金匱麥門冬湯。

王，亂藥雜投，胃口先傷，已經減食便溏，何暇紛紛治嗽，急急照顧身體，
久病宜調寢食。異功去白朮加炒白芍炒山藥。

高，甘藥應驗，非治嗽而嗽減，病根不在上，腹鳴便忽溏，陰中之陽損傷。
人參、冬白朮、雲茯苓、炙甘草、炒白芍、南棗。

徐，勞損咳嗽，用建中法得效，乃無形之氣受傷，故益氣之藥，氣醇味甘，中土寧，
金受益，然必安穀加餐，庶幾可禦長夏濕熱蒸逼，真氣致泄反覆。異功加歸耆薑棗。

某，內損虛症，經年不復，色消奪，畏風怯冷，營衛二氣已乏，納穀不肯充長肌肉，
法當建立中宮，大忌清寒理肺，希冀止嗽，嗽不能止，必致胃敗減食致劇。
黃耆建中湯去薑。

陳，脈細促，久嗽寒熱，身痛汗出，由精傷及胃。黃耆建中湯去薑。

許，久嗽不已，則三焦受之，一年來病，咳而氣急，脈得虛數，不是外寒束肺，
內熱迫肺之喘急矣，蓋餒弱無以自立，短氣少氣，皆氣機不相續，既曰虛症，
虛則補其母。黃耆建中湯。

李，久嗽經年，背寒足跗常冷，汗多，色白，嗽甚不得臥，此陽微衛薄，外邪易觸，
而濁陰挾飲上犯，議和營衛，兼護其陽。黃耆建中湯去飴糖加附子茯苓。

任，勞力傷陽，自春至夏病加，煩倦神羸不食，豈是嗽藥可醫，
內經有勞者溫之之訓，東垣有甘溫益氣之方，堪為定法。歸耆建中湯。

張，館課誦讀，動心耗氣凡心營肺衛受傷，上病延中，必漸減食，當世治咳，
無非散邪清熱，皆非內損主治法。黃耆建中湯去薑。

呂，脈左細，右空搏，久欬吸短如喘，肌熱日瘦，為內損怯症，但食已少，
大便亦溏，寒涼滋潤，未能治嗽，徒令傷脾妨胃，昔越人謂上損過脾，下損及胃，
皆屬難治之例，自云背寒忽熱，且理心營肺衛，仲景所云元氣受損，甘藥調之，
二十日議建中法。黃耆建中去薑。

馬，虛損脈弦，久嗽食減。小建中去薑。

鄭，脈來虛弱，久嗽，形瘦食減，汗出吸短，久虛不復謂之損，宗內經形不足，
溫養其氣。黃耆建中湯去薑加人參五味。

某，脈弦右大，久嗽，背寒盜汗。小建中去薑加茯神。

朱，五年咳嗽，遇風冷咳甚，是肌表衛陽疏豁，議固劑緩其急。黃耆建中湯。

吳，勞力神疲，遇風則咳，此乃衛陽受傷，宜和經脈之氣，勿用逐瘀攻傷之藥。
當歸桂枝湯合玉屏風散。

某，久咳神衰肉消，是因勞內傷，醫投苦寒沉降，致氣泄汗淋，液耗夜熱，
胃口傷殘，食物頓減。黃耆建中去薑。

某，脾胃脈部獨大，飲食少進，不喜飲水痰多咳頻，是土衰不生金氣。
建中去飴加茯神接服四君子湯。

某，風溫咳嗽，多勞，氣分不充，戊己湯。
人參、茯苓、於朮、炙草、廣皮、炒白芍。某，勞嗽，喜得辛煖之物。
異功加煨薑南棗。

吳嫗，病去五六，當調寢食於醫藥之先，此平素體質，不可不論，自來納穀恆少，
大便三日一行，胃氣最薄，而滋膩味厚藥慎商，從來久病，後天脾胃為要，
咳嗽久非客症，治脾胃者，土旺以生金，不必窮究其嗽。
人參、鮮蓮子、新會皮、茯神、炒麥冬、生穀芽。

某，脈虛，久嗽減食。四君子加南棗。

汪，初咳不得臥，今左眠咳甚，並不口渴欲飲，周身漐漐汗出，此積勞內傷，
木反乘金，不飢不納，滋膩難投，惟以培中土，制木生金，合乎內傷治法〔勞倦陽虛〕。
川桂枝、茯苓、淡乾薑、五味子、生甘草、大棗。

某，咳逆欲嘔，是胃欬也，當用甘藥〔胃咳〕。生扁豆〔一兩〕、北沙參〔一錢半〕、
麥冬〔米拌炒一錢半〕、茯神、南棗、糯稻根鬚〔五錢〕。

某，伏邪久咳，胃虛嘔食，殆內經所謂胃咳之狀耶。
麻黃、杏仁、甘草、石膏、半夏、苡仁。

王二七，脈沉短氣咳甚，嘔吐飲食。便溏泄，乃寒濕鬱痺痹漬陽明胃，營衛不和，
胸痺痹如閟，無非陽不旋運，夜陰用事，濁泛嘔吐矣，庸醫治痰順氣，治肺論咳，
不思內經胃咳之狀，咳逆而嘔耶。小半夏湯加薑汁。

石，氣左升，腹膨，嘔吐涎沫黃水，吞酸，暴咳不已，是肝逆乘胃射肺，
致坐不得臥〔肝犯胃肺〕。安胃丸三錢。

范嫗，久咳涎沬，欲嘔，長夏反加寒熱，不思食，病起嗔怒，氣寒上衝，不能著枕，
顯然肝逆犯胃沖肺，此皆疏泄失司，為鬱勞之症，故滋膩甘藥，下咽欲嘔矣。
小青龍去麻辛甘加石膏。

顏氏，久有痛經，氣血不甚流暢，驟加暴怒，肝陽逆行，乘肺則咳，病家云，
少腹衝氣上干，其咳乃作，則知清潤肺藥，非中窾之法，今寒熱之餘，咳不聲揚，
但脅中拘急，不飢不納，乃左升右降不司旋轉，而胃中遂失下行為順之旨，
古似肝病易於犯胃，然則肝用宜泄，胃腑宜通，為定例矣。
桑葉、丹皮、鉤藤、茯苓、半夏、廣皮、威喜丸〔三錢〕。

某，脈弦右甚，嗽，午漸熱，便溏畏風，以大腸嗽治之〔大腸嗽〕。
生於朮〔一錢半〕、茯苓〔三錢〕、赤石脂〔一錢〕、禹糧石〔二錢〕、薑汁〔四分〕、
大棗〔三枚〕。
又，照前方加白芍炙甘草。又，脈數，右長左弦，上咳下溏。
生於朮〔一錢〕、茯苓〔三錢〕、炙草〔五分〕、木瓜〔一錢〕、薑汁〔四分〕、大棗肉〔四錢〕。

石四三，咳嗽十月，醫從肺治無效，而巔脹喉痺痹脘痞，顯是厥陽肝風，
議鎮補和陽熄風〔肝風〕。生牡蠣、阿膠、青黛、淡菜。

某，昨議上焦肺病，百日未痊，形肌消爍，悉由熱化久熱無有不傷陰液，
擬鹹補如阿膠雞子黃復入芩連苦寒，自上清氣熱以補下，雖為暫服之方，
原非峻剋之劑，細思手經之病，原無遽入足經之理，但人身氣機，合乎天地自然，
肺氣從右而降，肝氣由左而升，肺病主降日遲，肝橫司升日速，咳嗆未已，
乃肝膽木反刑金之兆，試言及久寐寤醒，左常似閃爍，嘈雜如飢，及至進食，
未覺胃中安適，上肝陽化風，旋擾不息，致嗆無平期，即倏熱之來，升至左頰，
其左升太過，足為明驗，倘升之不己，入春肝木司權，防有失血之累，
故左右為陰陽之道路，陰陽既造其偏以致病，所以清寒滋陰，不能驟其速功。
○。阿膠、雞子黃、生地、天冬、女貞實、糯稻根鬚。

姚，脅痛久嗽〔脅痛〕。旋覆花湯加桃仁柏子仁。

某，寒熱，右脅痛，咳嗽。
蘆根〔一兩〕、杏仁〔三錢〕、冬瓜子〔三錢〕、苡仁〔三錢〕、枇杷葉〔三錢〕、
白蔻仁〔三分〕，咳為氣逆，嗽為有痰，內傷外感之因甚多，確不離乎肺臟為患也，
若因於風者，辛平解之，因於寒者，辛溫散之，因於暑者，為薰蒸之氣，清肅必傷，
當與微辛微涼，苦降淡滲，俾上焦蒙昧之邪，下移出腑而後已，若因於濕者，
有兼風兼寒兼熱之不同，大抵以理肺治胃為主，若因秋燥，則嘉言喻氏之議最精，
若因於火者，即溫熱之邪，亦以甘寒為主，但溫熱猶有用苦辛之法，
非比秋燥而絕不用之也，至於內因為病，不可不逐一分之，有剛亢之威，木扣而金鳴著，
當清金制木，佐以柔肝絡，若土虛而不生金，真氣無所稟攝者，有甘涼甘溫二法，
合乎陰土陽土以配剛柔為用也，又因水虛而痰泛，元海竭而諸氣上沖者，
則有金水雙收，陰陽並補之治，或大劑滋填鎮攝，葆固先天一氣元精，至於飲邪竊發，
亦能致嗽，另有耑門，兼參可也，以上諸法，皆先生臨證權衡之治，非具慧心手眼，
能如是乎〔邵新甫〕。

徐評，凡述醫案，必擇大症及疑症人所不能治者數則，以立法度，以啟心思，
為後學之所法，今載百餘方，重覆者八九，此非醫案，乃逐日之總簿耳。

<h2>吐血</h2>
朱，形寒暮熱，咳嗽震動，頭中脘中脅骨皆痛，先經嗽紅，體氣先虛，
此時序冷熱不勻，夾帶寒邪致病，脈得寸口獨大，當清解上焦，大忌溫散之劑〔寒邪〕。
桑葉、蘇梗、杏仁、象貝、玉竹、大沙參。

某，風溫上受，吐血〔風溫〕。桑葉、薄荷、杏仁、連翹、石膏、生甘草。

徐，陰虛風溫，氣逆嗽血。生扁豆、玉竹、白沙參、茯苓、桑葉、鬱金。

顧四十，寸口脈，搏指而勁，痰血能食，初因風溫咳嗽，震動絡血，
以清心營肺衛之熱。小生地、黑山梔、地骨皮、天花粉、丹參、連翹、竹葉心。

汪，右脈大，咽喉癢嗆，頭中微脹，此冬溫內侵，陽氣不伏，絡熱血得外溢，
當調其復邪〔冬溫〕。桑葉、山梔皮、連翹、白沙參、象貝、牛蒡子。

某，脈小而勁，少年體豐，真氣易泄，經月咳嗆，自非外感，因冬溫失藏，
咳頻震絡，痰帶血出，當薄味以和上焦，氣熱得清，病患可卻。
桑葉、山梔、杏仁、鬱金、象貝、花粉，糯米湯代水。

王三五，脈右大，溫邪震絡，咳痰帶血〔溫熱〕。
桑皮、杏仁、山梔皮、花粉、大沙參、石膏。

高，溫邪上鬱清空，目赤頭脹，咳嗆見血，此屬客病，不必為內損法。
連翹、黑山梔、草決明、桑葉、薄荷梗、荷葉邊、苦丁茶、花粉，藥用急火煎。

唐二七，血後，喉燥癢欲嗆，脈左搏堅。
玉竹、南花粉、大沙參、川斛、桑葉、糯米飲煎。

高二一，脈小濇，欲涼飲，熱阻，氣升血冒，乃議治上。
嫩竹葉、飛滑石、山梔皮、鬱金汁、杏仁汁、新荷葉汁。

某，春溫嗽痰，固屬時邪，然氣質有厚薄，不可概以辛散，且正在知識發動之年，
陰分自不足，以至咳嗆失血，當以甘寒潤降，以肅肺金。
鮮枇杷葉、甜杏仁、南沙參、川貝、甜水梨、甘葉漿。

郭，熱傷元氣，血後咳逆，舌赤，脈寸大〔熱〕。
鮮生地、麥冬、玉竹、地骨皮、川斛、竹葉心。又，心眩，不饑，熱灼氣升。
鮮生地、玄參、丹參、鬱金汁、銀花、竹葉心、菉豆皮。

某，脈濇，咳嗽痰血，不時寒熱，此邪阻肺衛所致〔寒熱鬱傷肺〕。
葦莖湯加杏仁通草。孫二六，用力，氣逆血亂，咳出腥痰濁血，用千金葦莖湯。

某，邪鬱熱壅，咳吐膿血，音啞。麻杏甘膏湯加桔梗苡仁桃仁紫苑。

倪二七，肛瘍潰膿雖愈，陰氣已經走泄，當陽氣弛張發泄，今加嗽血痰多，
胃納減於平昔，脈數促，喘逆脘悶，姑清肅上焦氣分〔上焦氣分蓄熱〕。
蘇子、杏仁、香豉、黑梔皮、鬱金、蔞皮、降香、桔梗。

汪七十，天明至午，嗽甚痰血，春暖陽浮，是腎虛不藏，聞咳音重濁不爽，先議輕，
治氣分之熱。桑葉、南花粉、黑梔皮、桔梗、甘草、橘紅。

某，脈搏數，舌心灰，咳痰有血，頻嘔絡傷，致血隨熱氣上出，仍理氣分。
桑葉、花粉、苡仁、川貝、黃芩、茯苓。

方，夏熱泄氣，胃弱衝逆，失血〔暑熱〕。扁豆、茯苓、參三七、茜草。

施，脈小數，舌絳，喉中癢，咳嗆血，因暑熱旬日，熱入營絡，震動而溢，
凡肺病為手太陰經，逆傳必及膻中，仍以手厥陰治。
竹葉心、生地、銀花、連翹心、玄參、赤豆皮。

高，脈數，汗出身熱，吐血五日，胸脘不舒，舌色白，此陰虛本質，暑熱內侵營絡，
漸有時瘧之狀，小溲莖中微痛，宣通腑經為宜。
鮮生地、連翹、鬱金汁、滑石、竹葉、甘草梢。又，氣阻不饑。
黑梔皮、香豉、蔞皮、鬱金、杏仁、橘紅。

王氏，入夏嗆血，乃氣泄陽升，幸喜經水仍來，大體猶可無妨，近日頭脹，脘中悶，
上午煩倦，是秋暑上受，防發寒熱。竹葉、飛滑石、杏仁、連翹、黃芩、荷葉汁。

江，積瘀在絡，動絡血逆，今年六月初，時令暴熱，熱氣吸入，首先犯肺，
氣熱血湧，強降其血，血藥皆屬呆滯，而清空熱氣，仍蒙閉於頭髓空靈之所，諸竅痺痹塞，
鼻窒瘜肉，出納之氣，都從口出，顯然肺氣鬱蒸，致腦髓熱蒸，脂液自下，
古稱爍物消物莫如火，但清寒直泄中下，清空之病仍然，議以氣分輕揚，無取外散，
耑事內通，醫工遇此法則，每每忽而失察〔暑熱鬱肺阻竅〕。
○。○。連翹、牛蒡子、通草、桑葉、鮮荷葉汁、青菊花葉，臨服，入生石膏末，煎一沸。

某二三，以毒藥燻瘡，火氣逼射肺金，逐令咳嗆痰血，咽乾胸悶，診脈尺浮，
下焦陰氣不藏，最慮病延及下，即有虛損之患，姑以輕藥，暫清上焦，
以解火氣〔火氣逼肺〕。
○。杏仁〔三錢〕、菉豆皮〔三錢〕、冬瓜子〔三錢〕、苡仁〔三錢〕、川貝〔一錢半〕、
兜鈴〔七分〕。

趙三三，咳逆自左而上，血亦隨之，先以少陽膽絡治〔木火升逆擾動陽絡〕。
○。生地、丹皮、澤蘭、茯苓、降香末、荷葉汁。

張三六，耳目昏蒙，甚於午前，此屬少陽鬱勃之升，嘔惡痰血，多是絡熱，
治以開泄，莫投滋膩。桑葉、丹皮、黑梔、連翹、菊葉、蔞皮、川貝、橘紅。

董十七，色蒼能食，脘有積氣，兩年秋冬，曾有嗆血，此非虛損，由乎體稟木火，
嗔怒拂逆，肝膽相火擾動陽絡故也。
金斛、山梔、鬱金、丹參、川貝、蘇子、鉤藤、茯苓。
又，接用清氣熱安血絡方。生地、麥冬、玄參、知母、花粉、百部、桔梗、川貝，
蜜丸。

嚴四二，脈數濇小結，痰血經年屢發，仍能納食應酬，此非精血損怯，由乎五志過動，
相火內寄肝膽，操持鬱勃，皆令動灼，致絡血上滲混痰火，必靜數月方安，
否則木火劫爍，胃傷減食病由是日加矣。
丹皮、薄荷梗、菊花葉、黑梔、淡黃芩、生白芍、鬱金、川貝。

顏，入夏陽升，疾走驚惶，更令諸氣益升，飲酒多食櫻桃，皆辛熱甘辣，
絡中血沸上出，議消酒毒和陽。○。生地、阿膠、麥冬、嘉定花粉、川斛、小黑穭豆皮。

沈，脈左堅上透，是肝腎病，血色紫，乃既離絡中之色，非久瘀也，勞役暑蒸，
內陰不生有諸，倣瓊玉意，仍是陰柔之通劑〔陰虛〕。鮮生地、人參、茯苓、琥珀末。

張，血止，脈左大。天冬、生地、人參、茯神、炙草、生白芍、女貞、旱蓮。

顧二八，脈左堅，陰傷失血，致咳。復脈去參桂薑加白芍。○。凡咳血之脈，右堅者，
治在氣分，係震動胃絡所致，宜薄味調養胃陰，如生扁豆茯神北沙參苡仁等類，
左堅者乃肝腎陰傷所致，宜地黃阿膠枸杞五味等類，脈弦脅痛者，
宜蘇子桃仁降香鬱金等類，成盆盈碗者，葛可久花蕊石散，
仲景大黃黃連瀉心湯一症而條分縷晰，從此再加分別，則臨症有據矣。

趙四一，虛不肯復謂之損，納食不充肌膚，臥眠不能著左，遇節令痰必帶血，
脈左細，右勁數，是從肝腎精血之傷，延及氣分，倘能節勞安逸，僅堪帶病永年，
損症五六年，無攻病之理，臟屬陰議平補足三陰法。
人參、山藥、熟地、天冬、五味、女貞。

張四十，失血五六年，脈虛氣喘，不運不饑，治在中下二焦，望其安穀精生，
勿許攻病為上。人參、炙草、白芍、茯神、炒熟地、五味。

某二七，勞力血復來，衝氣咳逆，當用攝納為要。
熟地〔四錢〕、參三七〔一錢〕、大淡菜〔一兩〕、牛膝炭〔一錢半〕、川斛〔三錢〕、
茯神〔三錢〕。

某四一。脈弦，脅痛已緩，血仍來。
大淡菜〔一兩〕、參三七〔一錢〕、牛膝炭〔一錢半〕、茯苓〔二錢〕、川斛〔三錢〕、
小黑穭豆皮〔三錢〕。

某四七，失血後，咳嗽，咽痛音啞少陰已虧耗，藥不易治。糯稻根鬚〔一兩〕、
生扁豆〔五錢〕、麥冬〔三錢〕、川斛〔一錢半〕、北沙參〔一錢半〕、茯神〔一錢半〕，
早服都氣丸鹽湯下。

某三四，脈虛數，失血，心悸頭眩。
大淡菜〔五錢〕、牛膝炭〔一錢半〕、白扁豆〔一兩〕、白茯苓〔三錢〕、藕節〔三枚洗〕、
糯稻根鬚〔五錢〕。

某四九，血來稍緩，猶能撐持步履，乃稟賦強健者，且能納穀，陽明未敗可驗，
而脈象細濇，陰傷奚疑。
北沙參〔一錢半〕、扁豆〔一兩〕、參三七〔一錢半〕、炒麥冬〔一錢〕、茯神〔三錢〕、
川斛〔三錢〕。

施二二，嗆血數發，是陽氣過動，診脈已非實熱，夏至一陰來復，
預宜靜養迎其生氣，秋分後再議，生脈六味去丹澤加阿膠秋石蜜丸。

張，脈右弦數，左細濇，陰損，失血後久咳，食減便溏。
熟地炭、茯神、建蓮、五味、芡實、炒山藥。

某四三，失音咽痛，繼而嗽血，脈來濇數，已成勞怯，幸賴能食胃強，勿見咳治咳，
庶幾帶病延年。
細生地〔三錢〕、玄參心〔一錢〕、麥冬〔一錢半〕、細川斛〔三錢〕、鮮蓮子肉〔一兩〕、
糯稻根鬚〔五錢〕。

沙三六，陰虛，血後痰嗽，必胃強加穀者，陰藥可以效靈，形羸食少，滋膩久用，
必更反胃，靜養望其漸復。熟地炭、萸肉、五味、川斛、茯神、芡實、建蓮、山藥。

馬五六，脈左堅右弱，木火易燃，營液久耗，中年春季失血嗽痰，由情志鬱勃致傷，
抑且少食尪羸，古語謂瘦人之病，慮虛其陰。
生地、阿膠、北沙參、麥冬、茯神、川斛。某女，脈左數，側眠嗽血。
生地、阿膠、麥冬、淡菜、生白芍、炙草。

金氏，脈細，左小促，乾咳有血，寒熱身痛，經水先期，漸漸色淡且少，
此臟陰傷及腑陽，奇脈無氣，內損成勞，藥難驟效。
生地、阿膠、牡蠣、炙草、麥冬、南棗。

盧氏，沉著濃厚，肝腎之血。
○。熟地炭、炒杞子、炒歸身、牛膝炭、茯神、青鉛、砂仁末。又，
照前方去牛膝青鉛加桂圓肉天冬。

繆二八，勞傷，血後咳，夜熱食少，清骨散加生地。

耿三七，久損，交節血溢。青鉛六味去萸，加炒牛膝川斛，沖熱童便服。

某，脈細弦數，陰分不足，痰中帶紅，腸風春溫之後，再劫津液，以致上下失血，
風淫於內，宜鹹寒。○。生地炭、阿膠、龜膠、玄參、白芍、女貞、茯苓、穭豆皮。

陶二二，下虛，陽動失血〔陰虛陽升〕。六味去丹澤加阿膠淡菜。

陳，日來寒暄不勻，煩勞陽升，咳嗆，震動絡血上沸，診脈左數，五心熱，
知饑納穀，議育陰和陽方法。
○。生地、清阿膠、天冬、麥冬、茯神、川斛、炒牛膝、青鉛、童便。

陳五一，形瘦，脈促數，吸氣如喘，痰氣自下上升，此屬腎虛氣不收攝失血後有此，
乃勞怯難愈大症，用貞元飲。

鄒二一，內傷驚恐，肝腎臟陰日損，陽浮，引陰血以冒上竅，二氣不交，日加寒熱，
骨熱咽乾不寐，陰分虛，其熱甚於夜。阿膠雞子黃湯。

沈，勞動陽升，血自左溢。阿膠、參三七、甜北沙參、茯神、生白扁豆、炒麥冬。

江二二，少壯情志未堅，陰火易動，遺精淋瀝有諸，腎水既失其固，春木地氣上升，
遂痰中帶血，入夏暨秋，胃納不減，後天生旺頗好，不致勞怯之憂，但酒色無病宜節，
有病宜絕，年之內屏絕，必得卻病。
熟地〔水製〕、萸肉、山藥、茯神、湖蓮、遠志、五味、黃柏、芡實，金櫻膏丸。

陸十六，知識太早，真陰未充，龍火易動，陰精自泄，痰吐帶血，津液被爍，
幸胃納安穀，保養少宜靜，固陰和陽可痊。
熟地〔水製〕、萸肉、山藥、茯苓、芡實、遠志、五味、煆牡蠣、白蓮鬚，蜜丸。

徐四二，心腎精血不安，火風陽熾，失血眩暈，心悸溺精，若過用心作勞，
不能復元矣。熟地、萸肉、山藥、茯神、芡實、遠志、建蓮、五味、海參膠。

彭十七，陰虛有遺，痰嗽有血，誦讀久坐陽升。
桑葉、生扁豆、北沙參、麥冬、霍山石斛、生甘草、苡仁、茯苓。

吳二八，失血在五年前，咳頻嘔噦，氣自上衝逆，乃下元精血之虛，
非外邪寒熱之咳，痰出腥氣，亦從下出，節慾勿勞力，胃壯可免勞怯。都氣丸。

周二七，左脈弦數，失血後，咳嗽音嘶少寐，陰虧，陽升不潛之候，當滋養為主。
生地炭〔三錢〕、生牡蠣〔五錢〕、阿膠〔一錢半〕、麥冬〔一錢半〕、茯神〔三錢〕、
川斛〔三錢〕。周三四，屢屢失血，飲食如故，形瘦面赤，稟質木火，陰不配陽，
據說服桂枝治外感，即得此恙，凡辛溫氣味宜戒，可以無妨。六味加阿膠龜甲天冬麥冬。

孫二三，形瘦脈數，寸口搏指，浮陽易動上冒，都屬陰精不旺，幸胃納尚佳，
數發不致困頓，然須戒酒淡慾，怡情靜養，水足火不妄動，絡血自必寧靜矣。
六味加龜甲秋石。趙二八，屢遭熱傷陰，逢夏氣泄吐血，下午火升咳嗽，液虧，
陰火自灼，胃口尚健，安閑絕慾可安。
熟地、萸肉、龜甲、淡菜膠、五味、山藥、茯苓、建蓮、蜜丸。

某，內經分上下失血，為陰絡陽絡，是腑絡取胃，臟絡論脾，今飲甚少，柔膩姑緩，
上下交病，治在中焦，其午火升煩嗽，亦因血去陰傷，以胃藥從中鎮補，
使生氣自充也。人參、茯苓、白朮、炙草、扁豆、白芍、山藥。又，因觸脅氣閃，
絡血復上，過戌亥時自緩，早上診脈，細促無神，左目珠痛，假寐喉息有音，
足脛冰冷，皆血冒不已，孤陽上升，肝腎引陽下納法。
人參、熟地炭、炒杞子、茯神、淡菜、炒牛膝，四服。又，每下午戌亥，
少陰厥陰龍相上越，絡中之血，隨氣火上升，考五行之中，無形有聲，莫如風火，
此皆情志之變動，必須陽潛陰固，方免反覆也。
人參、河車膠、大熟地、五味、炒杞子、茯苓、炒牛膝。倘嗆逆有聲加青鉛，喉癢痛，
加阿膠秋石，火升手秋石湯煎藥，加女貞子，便祕加鹹蓯蓉柏子仁，血止幾日，
或涉思慮惱怒，復有脅痛減食不甘，乃少陽木火犯脾，當泄膽益土，
用四君加丹皮桑葉。

徐二六，脈左垂右弦，陰精不足，胃納亦少，初冬痰中見紅，冬春寐有盜汗，
難藏易泄，入夏當防病發，諸凡節勞安逸，經年可望安康。
熟地、阿膠、五味、萸肉、秋石、山藥、茯神、川斛，旱蓮草膏丸。又，脈左細數，
肉消肌爍，氣衝咳嗽，嘔吐失血，是肝腎內損，下元不主納氣，厥陽上冒所致，
非肺咳矣，當交夏氣升血溢，姑以鎮納，望其血止。青鉛六味加牛膝白芍。又，
脈兩手已和，惟煩動恍惚欲暈，議靜藥益陰和陽。三才湯加金箔。

葉，講誦煩心，五志之陽皆燃，恰值芒種節，陰未來復，陽氣升騰，絡中血不寧靜，
隨陽泄以外溢，午後上竅煩熱，陰不戀陽之徵，致頭中微痛，主以和陽鎮逆。
生地、阿膠、牛膝炭、生白芍、茯神、青鉛。

杜二七，脈小數，入尺澤，夏季時令發泄，失血形倦，治宜攝固下焦。
熟地、萸肉、山藥、茯神、建蓮、五味、芡實、線魚膠，金櫻膏丸。

蘇三九，脈左堅，冬令失血，能食而咳，脊痛腰痠，乃腎臟不固少納，腎脈虛餒，
五液不承，寐則口乾喉燥，宜固陰益氣。固本丸加阿膠芡實蓮肉丸。

潘二二，形色充偉，脈長關搏，述冬季衄血痰血，交夏不病，蓋夏月藏陰，
冬月藏陽，陽不潛伏，升則血溢，降則遺精，乃稟陽體，而性情喜動之累耳。
○。生地、熟地、天冬、麥冬、龜腹甲心、秋石、龍骨、遠志。

梅二九，性情過動失血，失血貴寧靜，不宜疏動，疏動則有泛溢之虞，瘐人陽有餘，
陰不足，補陰潛陽法。補陰丸。

某五十，脈數咳血，曾咯腥痰若作肺癰，體質木火，因煩勞陽升逼肺，
肺熱不能生水，陰愈虧而陽愈熾，故血由陽而出也，當金水同治為主。
熟地〔四兩〕、生地〔二兩〕、天冬〔二兩〕、麥冬〔二兩〕、茯神〔二兩〕、龜版〔三兩〕、
海參膠〔二兩〕、淡菜膠〔二兩〕、川斛膏〔四兩〕、女貞〔一兩半〕、北沙參〔二兩〕、
旱蓮草〔一兩半〕，膠膏丸。

鄒二四，向有失血，是真陰不旺，夏至陰生，伏天陽越於表，陰伏於裡，理宜然矣，
無如心神易動，暗吸腎陰，絡脈聚血，陽觸乃溢，陰伏不固，隨陽奔騰，
自述下有衝突逆氣，血湧如泉，蓋任脈為擔任之職，失其擔任，衝陽上沖莫制，
皆腎精肝血不主內守，陽翔為血溢，陽翔為血溢，陽墜為陰遺，腰痛足脛畏冷，
何一非精奪下損現症，經言精不足者補之以味，藥味宜取質靜填補重著歸下，
莫見血以投涼，勿因嗽以理肺，若此治法，元海得以立基，衝陽不來犯上，
然損非旬日可復，須寒暑更遷，凝然不動，自日安適，調攝未暇縷悉也。

○。人參〔三兩〕、熟地〔炒鬆成炭四錢冷水洗一次〕、鮮河車膏〔一錢和服〕、
茯苓〔一錢半〕、炒黑枸杞子〔一錢半〕、北五味〔一錢研〕、沙苑〔一錢半〕、
紫石英〔五錢生研〕。血脫益氣，用人參熟地兩儀煎方，
謂人參同陰藥則補陰，茯苓入陽明，能引陰藥入於至陰之鄉，河車血肉溫養，
同石英收鎮衝脈，兼以包固大氣之散越，五味酸收，領其氣液，枸杞溫潤，
同沙苑之鬆靈入肝絡，參方中之藥，應乎取味，況肝腎之病，同一治也。

劉二十，脈左數入尺，是真陰下虧，先有血症，畢姻後，血復來，下午火升嗆咳，
陰中陽浮，保扶胃口以填陰。阿膠、淡菜、生扁豆、麥冬、炙草、茯神。

婁二八，思慮太過，心陽擾動，吸傷腎陰，時時莖舉，此失血皆矯陽獨升，
夜不得寐，歸家談笑怡情可安。人中白、龜腹甲、知母、黃柏。

錢，交夏陽氣大升，陰根失涵，火升血溢，必在晡刻，沖年大忌，身心少持，
必使陽和陰守為要。生地、阿膠、淡菜、牛膝炭、茯神、川斛。

某，口氣腥臊，血色渾濁，下元無根，恐難接續還元，事已至急，
與王先生同議陰陽法。人參、川熟附、熟地、五味、炙草、青鉛。

某，脈動極無序，血湧如泉，汗出畏冷，少焉熱躁，此無根之陽上冒，血凝成塊，
非涼藥可止。熟地炭、生龍骨、茯神、五味、潯桂、生白芍、鹽水炒牛膝。又，
人參、生龍骨、熟地炭、茯神、炒杞子、五味。

華二五，陽動失血，皆係陰虧，如心悸咽乾咳嗽，都是陽浮上亢，必久進填實臟陰，
斯浮越自和，面亮油光，皆下虛少納。都氣加龜版人乳粉，蜜丸。

徐，陰根愈薄，陽越失交，初夏發泄，血湧吸短，心腹皆熱，豈止濇之藥可療，
益氣攝陰，乃據理治法。人參、熟地、五味子。

羅，上年脅痺痹，已屬絡傷，今夏四月，陽氣升發，絡中血沸上溢，陰分熱蒸，
下午乃甚，喉癢而嗆，心中嘈雜，肝風內震顯然〔陰虛肝風動〕。
鮮生地、阿膠、丹參、鹽水炒牛膝、女貞子、川斛、童便。

龔，咳嗽繼以失血，經言三焦皆傷，喉痛失音，乃陰液無以上承，厥陽燔燎不已，
病深難於奏功，憑理而論，鎮胃制肝，乃和陽熄風之義。
淮小麥、南棗、阿膠、茯苓、北沙參、天冬。

陸，脈數，血後咳甚，痰腥，肢腫，陽升內風鼓動，最屬難治。
生地、阿膠、天冬、麥冬、生白芍、茯神。

沈，味進辛辣，助熱之用，致肺傷嗽甚，其血震動不息，陽少潛伏，而夜分為甚，
清氣熱而不妨胃口甘寒是投，與內經辛苦急，急食甘以緩之恰符。
生甘草、玉竹、麥冬、川貝、沙參、桑葉。又，肝腸易逆，內風欲沸，不得著左臥，
惡辛氣，喜甘潤，治肝體用，潤劑和陽。生地、阿膠、天冬、茯神、牡蠣、小麥。

羅十九，血去絡傷，陽氣上蒸，胸脅微痛，非有形滯濁，脈得左關前動躍如浮，
頭中微暈，陽氣化風何疑。鮮生地、玄參心、麥冬、地骨皮、知母、川斛。又，
左脈形略斂仍堅，微暈，喉燥脘痛，熱蒸，陽明津衰，厥陰陽風自動，而胃氣欲逆，
大便不爽，是其明徵，熄風和陽，必用柔緩，少佐宣暢脘氣，亦暫進之法。
鮮生地、麥冬、火麻仁、桑葉、鬱金、生香附汁。又，復脈去參姜桂加白芍。

某，血後氣衝，形寒，法當溫納〔血後衝氣上逆〕。茯苓〔三錢〕、粗桂枝〔八分〕、
炙草〔五分〕、五味〔七分〕。

何，早晨未進飲食，咳逆自下焦上沖，有欲嘔之象，虛里左脅，呼吸牽引震動，
背部四肢寒冷入暮心腹熱灼，而舌上乾辣，夫陽虛生外寒，陰虛生內熱，陽屬腑氣，
主乎外衛，陰屬臟真，主乎內營，由絡血大去，新血未充，穀味精華，不得四布，
知味容納，而健運未能自然，脅右少舒，全係胃絡，下焦陰精損傷，中焦胃陽不振，
夏至初陰不主來復，交節絡血再動，總是既損難以驟復之徵，大意下焦陰陽，
宜潛宜固，中焦營衛，宜守宜行，用藥大旨如此，至於潛心滌慮，勿擾情志，
再於子午參以靜功，俾水火交，陰陽偶，是藥餌已外工夫，
皆培植生氣之助〔陰陽血虛〕，養營湯去黃耆遠志。又，自服養營湯，溫補足三陰臟法，
半月來諸症皆減，惟午餘心腹中未罷，凡精血久損，理必質重味厚填納空隙，
祇因中焦運納不旺，況長夏時令，熱最耗氣，議早進通陽守陰，晚用益中消暑，
冀其生旺，非攻病也。午服生脈散。早服，
人參、熟地、杞子、當歸、蓯蓉、肉桂、伏神、五味。

某嫗，操持怫鬱，五志中陽極，失血嗆咳有年，皆緣性情內起之病，草木難以奏安，
今形色與脈，日現衰憊，係乎生氣剋削，慮春半以後，地氣升，陽氣泄，久病傷損，
裡真少聚，冬春天冷主藏，總以攝補足三陰臟，扶持帶病延年，就是人工克盡矣。
人參、炒白芍、熟地炭、五味、炙草、建蓮。

馬四五，閱病原是腎虛嗽血，年分已久，腎病延傳脾胃，遂食減腹膨，病是老勞，
難以速功，行走喘促，元海無納氣之權，莫以清寒理嗽，急急收納根蒂，
久進可得其益〔陰陽並虛腎氣上逆〕。
人參、人乳粉、坎炁、枸杞、沙苑、五味、茯苓、胡桃。

宋、臟脈附背，督脈行身之背，足少陰真氣不攝，唾中有血，吸氣少入，
而腰脊痠楚，寐泄魄汗，皆真氣內損，若加嗔怒，再動肝陽，木火劫爍脂液，春木日旺，
調之非易。水製熟地、蜜炙五味、女貞、茯神、川斛、炒山藥、芡實、湖蓮。

袁三六，下虛，當春升之令，形耎無力，嗽血復來，以甘溫厚味，
養其陰中之陽〔陰中陽虛〕。枸杞、沙苑、歸身炭、牛膝、巴戟、精羊肉。

錢，一陽初萌，血症即發，下焦真氣久已失固，亡血後，飲食漸減，
咳嗽則脘中引痛，衝氣上逆，乃下損及中，最難痊愈，擬進攝納方法〔下損及中〕。
人參、熟地、五味、茯神、川斛、紫衣胡桃，調入鮮河車膠。

王十七，少年陰火直升直降，上則失血咳逆，下墜肛瘍延漏，皆虛勞見端，
食減至半，胃關最要，非可見熱投涼，以血嗽泥治。
熟地炭、建蓮、霍石斛、茯神、炒山藥、芡實。

某三二，診脈數濇，咳血氣逆，晨起必嗽，得食漸緩，的是陰損及陽，
而非六氣客邪，可通可泄，法當養胃之陰，必得多納穀食，乃治此損之要著。
生扁豆〔五錢〕、北沙參〔一錢半〕、麥冬〔一錢半〕、川斛〔三錢〕、生甘草〔三分〕、
茯神〔三錢〕、南棗肉〔一錢半〕、糯稻根鬚〔五錢〕。

鄭二八，虛損四五年，肛漏未愈，其咳嗽失血，正如經旨陰精不主上奉，
陽氣獨自升降，奈何見血投涼，治嗽理肺，病加反覆，胃困減食，夫精生於穀，
中土運納，則二氣常存，久病以寢食為要，不必汲汲論病。
生黃耆、黃精、訶子肉、白芨、苡仁、南棗，淡水熬膏，不用蜜收，
略飢用五錢參湯送。

某五五，向衰之年，夏四月時令，陽氣發泄，遇煩勞身中氣泄，絡血外溢，
臟液少涵，遂痰嗽不已，俗醫見嗽，愈投青肺滋陰，不必效驗，此非少年情慾陰火之比，
必當屏煩戒勞，早進都氣，晚進歸脾，平補臟真，再用嗽藥，必然胃減〔脾腎兼虛〕。

姜十九，自上年冬失血，漸形減氣弱，精血內損，不肯再復，延成勞怯，填養精血，
務在有情，庶幾不奪胃氣〔腎胃兼虛〕。
人參、鮮河車、水製熟地、五味、茯神、山藥、芡實、黑殼建蓮。

顧二六，失血，血形濃厚，必自下先傷，胃減無力，氣分亦損，此陰藥中，
必兼扶胃，非沉滯清寒所宜。人參、熟地、建蓮、芡實、山藥、茯苓。

邵六八，脈堅，形瘦久咳，失血有年，食物厭惡，夜寢不適，固以培本為要，
所服七味八湯丸，乃肝腎陰引陽法，服之不效，此液虧不受桂附之剛，
當溫養攝納其下，兼與益胃津以供肺。晨服，
熟地、蓯蓉、杞子、五味、胡桃肉、牛膝、柏子仁、茯苓、蜜丸。晚服，
人參、麥冬、五味、炙草、茯苓、鮮蓮子、山藥。

胡四三，冬季失藏，吐血，四月純陽升泄，病不致發，已屬萬幸，其痰嗽未宜窮治，
用藥大旨，迎夏至一陰來復，兼以扶培胃氣為要。
人參、熟地、麥冬、五味、茯苓、山藥。

王十八，沖年形瘦，腹脹食減便溏，自上秋失血以來，日加孱弱，脈左堅右濇，
雖陰虛起見，而中焦為急，此非小恙〔勞傷中氣虛〕。
人參、茯苓、炙草、白芍、廣皮、厚朴。席，半月前恰春分，陽氣正升，情志之動，
厥陽上燔致咳，震動絡中，遂令失血，雖得血止，診右脈長大透寸部，食物不欲納，
案中呻吟囈語，由至陰損及陽明，精氣神不相交合矣，議斂攝神氣法。
人參、茯神、五味、棗仁、炙草、龍骨、金箔。又，服一劑，自覺直入少腹，腹中微痛，
逾時自安，此方斂手少陰之散失，以和四臟，不為重墜，至於直下者，陽明胃虛也，
脈緩大長，肌膚甲錯，氣衰血虧如繪，姑建其中。參耆建中湯去薑。又，
照前方去糖加茯神。又，診脾胃脈，獨大為病，飲食少進，不喜飲水，痰多嗽頻，
皆土衰不生金氣，金匱謂男子脈大為勞，極虛者亦為勞，夫脈大為氣分泄越，
思慮鬱結，心脾營損於上中，而陽分萎頓，極虛亦為勞，為精血下奪，肝腎陰不自立，
若脈細欲寐，皆少陰見症，今寢食不安，上中為急，況厥陰風木主令，春三月，
木火司權，脾胃受戕，一定至理，建中理陽之餘，繼進四君子湯，大固氣分，
多多益善。

徐四八，因積勞，久嗽見血，是在內損傷，先聖曰勞者溫之，損者益之，溫非熱藥，
乃溫養之稱，甘補藥者，氣溫煦，味甘甜也，今醫見血投涼，見嗽治肺最多，
予見此治法，胃口立即敗壞者不少，歸脾去木香黃耆加杞子。

杜二八，積勞思慮，內損失血，久病秋季再發，乃夏暑氣泄，勞則氣愈泄不收，
絡空動沸，此與陰虛有別，色脈胃減，涼降非法。人參建中湯。

龐，血大去，則絡脈皆空，其損已非一腑一臟之間矣，秋分寒露，天氣令降，
身中氣反升越，明明裡不肯收攝，虛象何疑，今診脈弱濡濇，肢節微冷，氣傷上逆，
若咽霧迷離，薰灼喉底，故作嗆逆，大旨以上焦宜降宜通，下焦宜封宜固，
得安穀崇土，再商後法。人參、炒黑杞子、少黑牛膝、茯神、生苡仁、炒山藥。又，
血止，納穀甚少，不饑泄瀉，此脾胃大困，陰火上觸，面赤忽嘈，先理中宮，
必得加餐為主，大忌寒涼治嗽，再伐脾胃生氣。人參、茯神、新會皮、山藥、炙草。
又，脈右濡，左未斂。

人參、茯神、熟朮、廣皮、南棗。又，左脈靜而虛，右如數，初進穀食，宜培中宮，
霜降後五日，以丸劑攝下。人參、茯神、熟朮、廣皮、南棗、炒白芍、炙草。

陳，脈如數，痰嗽失血，百日來反覆不已，每咳嘔而汗出，此屬氣傷失統，
絡血上泛，凡寒涼止血理嗽，不但敗胃妨食，決無一效，從仲景元氣受損，當進甘藥，
冀胃土日旺，柔金自寧。黃耆、生白芍、五味、炙草、南棗、飴糖。

某，勞傷嗽血。
生黃耆皮〔三錢〕、茯苓〔三錢〕、炙黑甘草〔五分〕、黃精〔三錢〕、南棗〔三錢〕。

錢四一，形神積勞，氣泄失血，食減喘促，由氣分陽分之傷，非酒色成勞之比。
黃耆建中湯去姜桂。

陸，脈細形瘦，血後久咳不已，復加喘促，緣內損不肯充復，所投藥餌，
肺藥理嗽居多，當此天令收肅，根蒂力怯，無以攝納，陰乏戀陽，多升少降，
靜坐勉可支撐，身動勃勃氣泛，所納食物僅得其悍氣，未能充養精神矣，
是本身精氣暗損為病，非草木攻滌可卻，山林寂靜兼用元功，經年按法，使陰陽漸，
交而生生自振，徒求諸醫藥，恐未必有當。建中湯去姜加茯苓。

董三六，此內損症，久嗽不已，大便不實，夏三月，大氣主泄，血吐後，肌肉麻木，
骨痿痠疼，陽明脈絡不用，治當益氣，大忌肺藥清潤寒涼。
黃耆、炙草、苡仁、白芨、南棗、米糖。

李三一，飲酒少穀，中氣先虛，酒力溫散助熱，絡血隨熱氣以上沸，血止之後，
頓然食減脘痞，顯是中氣已困敗，靜坐稍舒，煩言咳急，當以調中為急，若見血見咳，
即投寒涼，清陽愈傷，日就敗壞矣，雖酒客忌甘，然其苦寒藥傷，勿拘此例。
戊己去朮加南棗。

王二八，脈耎，形勞失血。小建中加玉竹。

顧二八，勞心，神耗營損，上下見血，經年日衰，今勉納穀不飢，中焦因不至運，
滋陰肺更令傷中，無卻病好藥，欲冀其安，須山居靜養，寒暑無害，方得堅固。
異功散。

錢二七，形瘦脈左數，是陰分精奪，自述談笑或多，或胃中飢虛，必衝氣咳逆，
前年已失血盈碗，此下損精血，有形難復，以略精飲食，氣返不趨，急以甘藥益胃，
中流砥柱，病至中不可緩矣。人參、茯神、炙草、山藥。

許四八，勞倦傷陽，形寒，失血咳逆，中年不比少壯火亢之嗽血。黃耆建中湯。

徐二九，奔走五日，是勞力動傷陽氣，血從右起，夜有冷汗，乃陽絡空隙而泄越矣，
凡治吐血之初，多投涼血降氣，以冀其止，孰知陽愈滲泄，益增病劇屢矣。
黃精、黃耆、炙草、苡仁、茯神。

汪，肝風鴟張，胃氣必虛，酒客不喜柔膩，肌柔色嫩，質體氣弱，清明春木大旺，
理必犯土，急宜培養中宮，中有砥柱，風陽不得上越，而血可止矣。
人參、炒黃耆、炒山藥、茯苓、炒白芍、炙草。

朱二二，秋暑失血，初春再發，診脈右大，頗能納食，金匱云，男子脈大為勞，
極虛者亦為勞，要之大者之勞，是煩勞傷氣，脈之勞，為情慾致損，大旨要病根驅盡，
安靜一年可愈。生黃耆、茯苓、炙草、生穀芽、廣皮、白芍。

馮四五，脈弦勁，按之空豁，久嗽先有瀉血，大便不實，近又嗽血，是積勞久損，
陰陽兩虧，今食不欲餐，先宜甘溫益氣，但貧窘患此，參苓未能常繼，斯為難調。
人參、黃耆、茯苓、炙草、苡仁、白芨。

許四四，頻頻傷風，衛陽已疏，而勞怒亦令陽傷，此失血症，當獨理陽明，
胃壯則肝犯自少，脈右空大可證，若三陰之熱蒸，脈必參於左部〔胃陽虛衛疏〕。
人參〔一錢〕、黃耆〔三錢〕、炙草〔五分〕、煨薑〔一錢〕、南棗〔二錢〕。又，甘溫益胃，
血止五日，食腥嗔怒，血咳復來，不獨衛陽疏豁，絡脈空動若谷，豈沉寒堵塞，
冀獲片時之效，倘胃口拒 納，無法可投，按脈微濇，議治心營肺衛。
人參、黃耆、炙草、南棗、白芨、茯神、棗仁。

湯二三，脈細促右空大，爪甲灰枯，久嗽入春夏見紅，食減身痛，形容日瘁，
是內損難復，與養營法〔營虛〕。
人參、炒白芍、歸身、炙草、桂枝木、廣皮、煨薑、南棗。

丁二七，夏季痰嗽，入冬失血，自述晝臥安逸，微寒熱不來，則知二氣已損傷，
身動操持，皆與病相背，脈大無神，面無膏澤，勞怯不復元大著，溫養甘補，
使寢食兩安，若以痰嗽為熱，日餌滋陰潤肺，胃傷變症，調之無益。歸耆異功散。

陳二八，失血，前後心痛。歸建中去薑。

某，形瘦色枯，脈濡寒熱，失血心悸，是營傷。歸耆建中去薑。

某，脈芤，汗出，失血背痛上為絡虛。人參、炒歸身、炒白芍、炙草、棗仁、茯神。

某氏，失血半年，悸忡脅下動，絡脈空隙，營液損傷，議甘緩辛補。
枸杞、柏子仁、棗仁、茯神、炙草、桂圓。又，
生地、阿膠、小麥、廣三七、烏賊骨、菟絲子、茯神、扁豆，夜服三錢。

徐四九，館課之勞，心脾營傷，食酸助木，中土更虧，春陽主升，血乃大吐，
況茹素既久，當培土，營陰損極，熱自內熾，非實火也。歸脾湯去參。

陳二三，先患失血，復遭驚駭，平素有遺泄，獨處囈語，是有形精血，
無形神氣交傷，漫言治痰治血，真粗工卑陋矣，補精宜填，安神宜靜，然無形真氣為要，
與心脾二經主治。
○。人參〔一錢半〕、當歸〔一錢半〕、茯神〔三錢〕、棗仁〔三錢〕、遠志〔七分〕、
炙草〔三分〕、桂圓〔二錢〕、龍齒〔二錢〕、金箔〔五張沖入〕。

宓，遇節血症反覆，脈弱廢食，脅痛胃耎，無治咳止血之理，扶得胃口受納，
可商調理。人參、炙黃耆、當歸炭、棗仁、茯神、炙草、桂圓肉。又，
歸脾去木香遠志加枸杞子。

關三二，思鬱傷於心脾，二臟主乎營血，營出中焦，臟陰受損，陰虛生熱，
薰蒸絡脈，致血不寧靜，食少痰多，色澤少華，皆象也，不宜久進涼潤嗽藥，
當以錢氏異功散，間進歸脾湯減木香。

馬六七，上秋下血，今年湧血，飲橘餅湯甘辛，心中如針刺，營枯液耗，不受辛藥，
但以甘藥柔劑，與心脾有益。人參、黃精、茯神、柏子仁、炙草、南棗。

某，老弱虛咳，失血。生黃耆皮、歸身、煨姜、大棗。

馮，診脈左手平和，尺中微動，右手三部，關前動數，尺脈帶數，夜臥不寐，
咳嗆有血，晝日咳嗆無血，但行走微微喘促，夫陰陽互為樞紐，隆冬天氣藏納，
緣煩心勞神，五志皆動，陽不潛伏，當欲寐之時，氣機下潛，觸其陽氣之升，
衝其陽氣之升，衝脈升動，絡中之血，未得寧靜，隨咳嗆溢於上竅，至於步趨言談，
亦助其動搏氣火，此咳嗆喘息失血，同是一原之恙，當靜以制動，投藥益水生金，
以制君相之火，然食味宜遠辛辣熱燥，凡上實者必下虛，薄味清肅上焦，正謂安下，
令其藏納也，愚見約方，參末俟裁〔勞心過度陽升〕。
生扁豆〔一兩勿碎〕、麥冬〔二錢〕、川斛〔一錢半〕、上阿膠〔二錢〕、小根生地〔二錢〕、
真北沙參〔一錢半〕。又，診脈同前述，心中怯冷，交四更咽中乾，
咳嗆連聲，必血已盈口，論心營肺衛，皆在上焦，更擬斂心液滋肺津一法。
炒棗仁〔五錢勿研〕、鮮生地〔三錢〕、天冬〔一錢〕、炒麥冬〔一錢〕、茯神〔一錢半〕、
黑牛膝〔一錢半〕、茜草〔一錢〕、參三七〔一錢磨沖〕。又，
熟地〔四錢〕、生地〔二錢〕、天冬〔一錢〕、麥冬〔一錢〕、北沙參〔三錢〕、茯神〔一錢〕，
臥時服天王補心丹。

查二十，舌辣，失血易饑〔心營熱〕。生地、玄參、連翹心、竹葉心、丹參、鬱金汁。
陳，血止，脈兩寸未和，仍議心營肺衛方。
生地、生扁豆、麥冬、北沙參、丹參、茯苓。

陳，夜熱，邪迫血妄行，議清營熱。○。犀角、鮮生地、丹皮、白芍。

邵，營熱失血。生地、竹葉心、玄參、丹參、川斛、茯神。

王二十，脈右大，失血知饑，胃陽上逆，咽乾喉癢〔胃陰虛〕。
生地、扁豆、玄參、麥冬、川斛、新荷葉汁。

某四九，脈右濇，初氣沖失血，咳逆，能食，無味，血來潮湧，乃陽明胃絡空虛，
血隨陽升而然，法當填中為要著，莫見血治咳，而用肺藥，斯症可圖，正在此歟。
大淡菜〔一兩〕、生扁豆〔五錢〕、麥冬〔三錢〕、川斛〔三錢〕、茯神〔三錢〕、
牛膝炭〔一錢半〕。

陶十六，色黃，脈小數，右空大，咳嘔血溢，飲食漸減，用建中旬日頗安，
沐浴氣動，血咳復至，當以靜藥養胃陰方。金匱麥門冬湯去半夏。

郭，脈右部不鼓擊應指，惟左寸數疾，昨晚失血之因，因於傴僂拾物，
致陽明脈絡血升，今視面色微黃，為血去之象，不宜涼解妨胃，倣古血脫必先益氣，
理胃又宜遠肝。人參〔秋石水拌烘〕、黃耆、阿膠、茯神、炙草、生白芍。

王三六，腸紅愈後，吐血一兩月必發，此陽明胃絡氣血皆多，故吐後寢食如昔，
久發陰虧，仍有內損之憂，宜養肺胃之陰以和陽。
生黃耆、北沙參、麥冬、生甘草、茯神、元米湯煎。

程二七，吐血數發，肢震，面熱汗出，寐中驚惕，蓋陽明脈絡已虛，厥陰風陽上熾，
飲食不為肌膚，皆消爍之徵也。生黃耆、北沙參、生牡蠣、麥冬、小麥、南棗。

程二一，脈左小數，右弦，食減不肌，易於傷風，大便結燥，冬春已見血症，
夫胃陽外應衛氣，九竅不和，都屬胃病，由冬失藏聚，發生氣少，還長夏熱蒸，
真氣漸困故也，急宜絕慾靜養，至秋分再議。
參鬚、黃耆皮、鮮蓮子、茯神、炒麥冬、生甘草。

某，著右臥眠，喘咳更甚，遇勞動陽，痰必帶血，經年久嗽，三焦皆病。麥門冬湯。

華三八，勞怒用力，傷氣動肝，當春夏天地氣機皆動，病最易發，食減過半，
熱升沖咽，血去後，風陽皆熾，鎮養胃陰，勿用清寒理嗽。
生扁豆、沙參、天冬、麥冬、川斛、茯神。又，衝氣攻腹遶喉，乃肝膽厥陽肆橫，
久久虛損，而嘔痰減食，皆犯胃之象，若不靜養，經年必甚。
甜北沙參、生白扁豆、生黃耆皮、茯神、炙草，白糯米半升，泡清湯煎藥。

徐，陰臟失守，陽乃騰越，咳甚血來，皆屬動象，靜藥頗合，屢施不應，
乃上下交征，陽明絡空，隨陽氣升降自由，先以柔劑填其胃陰，所謂執中近之。
金匱麥門冬湯去半夏加黃耆。

某五九，失血後，咳嗽不飢，此屬胃虛，宜治陽明。
甜北參、生扁豆、麥冬、茯神、川斛。

陸，食酸助木，胃土受侮，脘中陽逆，絡血上溢，內經辛酸太過，都從甘緩立法，
穀少氣衰，沉苦勿進。生扁豆、北沙參、炒麥冬、茯苓、川斛、甘蔗漿。又，
甘涼養胃中之陰，痰少血止，兩寸脈大，心煩脊熱，汗出，營熱氣泄之徵，
議用竹葉地黃湯。鮮生地、竹葉心、炒麥冬、建蓮肉、川斛、茯神。

陶四一，兩年前吐血咳嗽，夏四月起，大凡春盡入夏，氣機升泄，而陽氣弛張極矣，
陽既多動，陰乏內守之職司，絡血由是外溢，今正交土旺發泄，
欲病氣候急養陽明胃陰，夏至後，兼進生脈之屬，勿步趨於炎熇烈日之中，
可望其漸次日安。金匱麥門冬湯去半夏。

王二八，見紅兩年，冬月加嗽，入春聲音漸嘶，喉舌乾燥，診脈小堅，厚味不納，
胃口有日減之虞，此甘緩益胃陰主治。
麥冬、雞子黃、生扁豆、北沙參、地骨皮、生甘草。盧四四，脈大色蒼，冬月嗽血，
納穀減半，迄今乾咳無痰，春夏間有吐血，夫冬少藏聚，陽升少制，安閑靜養，
五志氣火自平，可望病愈，形瘦穀減，當養胃土之津以生金。
甜北參、麥冬、玉竹、木瓜、生扁豆、生甘草。

某二二，脈右大左虛，夏四月，陽氣正升，煩勞過動其陽，絡中血溢上竅，
血去必陰傷生熱，宜養胃陰，大忌苦寒清火。
北沙參、生扁豆、麥冬、生甘草、茯神、川斛。

某二九，脈搏，血湧，飢易納食，風陽過動而為消爍，若不自保攝，餌藥無益。
生地、天冬、丹參、茯苓、生扁豆、川斛。

倪三一，陽明脈弦空，失血後，咽痺痹即嗆，是納食雖強，未得水穀精華之游溢，
當溢胃陰。北沙參、生扁豆、麥冬、杏仁、生甘草、糯米湯煎。

徐三一，失血能食，痰嗽，色蒼脈數，可與甘涼養胃中之陰，胃和金生，痔血便燥，
柔藥最宜。生扁豆、生地、天冬、麥冬、銀花、柿餅灰、側柏葉。

某，失血咽乾。
穭豆皮〔三錢〕、丹參〔一錢〕、麥冬〔一錢半〕、川斛〔一錢半〕、藕汁〔一小杯〕。

陳，胃虛，客氣上逆為呃噫，痰帶血星，咽中微痛，姑擬鎮攝法〔胃虛氣逆〕。
人參、熟地炭、五味、茯神、青鉛。又，照前方去青鉛加麥冬川斛遠志炭。

孫三五，脈小弦，血去食減，服地黃柔膩，反覺呆滯，且不喜甘，
議兩和肝胃〔肝胃不和〕。蘇子、茯苓、金石斛、降香、鉤藤、黑山梔。

蔡三九，新沐熱蒸氣泄，絡血上溢出口，平昔痰多，又不渴飲，而大便頗艱，
此胃不得下行為順之旨，兼以勞煩嗔怒，治在肝胃。
金石斛、紫降香、炒桃仁、橘紅、苡仁、茯苓。

萬，脈數左堅，當夏四月，陽氣方張，陡然嗔怒，肝陽勃升，絡血上湧，雖得血止，
而咳逆欲嘔，眠臥不得欹左，此肝陽左升太過，木失水涵，陰虧則生熱，
是皆本陰陽迭偏，非客邪實火可清可降之比，最宜恬澹無為，安靜幽閒，經年不反，
可望轉偏就和，但圖藥治，胃減損怯矣，經云胃欬之狀，欬逆而嘔，木犯貫膈，
即至沖咽入肺，肺衰木反刑金，從內經甘緩以制其急。
米炒麥冬、糯稻根鬚、女貞子、茯神、生甘草、南棗肉。又，乙癸同治，益胃養陰。
人參〔秋石湯洗烘乾為末〕、生地、熟地、天冬、麥冬，以人參末收實。

某，血去胃傷，當從中治，況五年前勞怒而得病，肝木無不剋土，醫者溫補競進，
氣壅為脹，至夜咽乾無寐，食物不思，杳不知味，為嘔為咳，全是胃陽升逆，
經云胃不和，則臥不安，而陽不潛降，似屬濁氣膠痰有形之物，阻撓升降而然，
古人有二虛一實，當先治實，以開一面之文，余從胃病為主，制肝救中，理氣清膈，
乃不足中有餘圓通之治，此機勿得亂治。
人參、枳實、半夏、杏仁、甘草、竹茹、生薑、大棗。

李，暴怒，肝陽大升，胃絡血湧甚多，已失氣下行為順之旨，仲淳吐血三要云，
降氣不必降火，目今不飢不納，寒膩之藥所致。
炒蘇子、降香汁、山梔、炒山查、鬱金、茯苓、川斛、丹參。

某，左脈細堅搏指，肝陽逆，失血，汗。
熟地、五味、炙草、牛膝、白芍、桂心、童便〔沖〕。

李氏，脈細小如無，素多鬱怒，經來即病，冬月胃痛，隨有咯血不止，寒戰面赤，
驚惕頭搖，顯是肝陽變風，絡血沸起，四肢逆冷，真氣衰微，內經有肝病暴變之文，
勢豈輕渺，議用景岳鎮陰煎法，制其陽逆，仍是就下之義。
熟地炭、牛膝炭、肉桂、茯神、生白芍、童便。又，經來血止，肝病何疑。
炒查肉、當歸、炒延胡、澤蘭、桃仁、茯苓。沈氏，血後久咳，脘痛食減，經閉便溏，
擬進疏泄肝氣〔肝氣〕。蘇子、炒丹皮、桃仁、鬱金、鉤藤、白芍。

蔡三七，水寒外加，驚恐內迫，陰瘧三年，繼患嗽血，迄今七年，未有愈期，
詢及血來紫塊，仍能知味安穀，參其瘧傷驚傷，必是肝絡凝瘀，得怒勞必發，
勿與酒色傷損，亂投滋陰膩濁之藥，恐胃氣日減，致病漸劇〔血絡痺痹阻〕。
桃仁〔三錢〕、鱉甲〔三錢〕、川桂枝〔七分〕、歸鬚〔一錢〕、大黃〔五分〕、茺蔚子〔二錢〕。

柴二五，勞傷，寒煖不勻，脅痛嗽血，食物不減，宜降氣和絡。
蘇子、茯苓、降香、橘紅、桔梗、苡仁、韭白汁。

陸，交春分前五日，肝木升旺之候，涎血大吐，胸脘不爽，此久鬱氣火灼熱，
神志失守，逐多驚恐，絡中之血，隨火升氣逆而上，當先降其氣，不宜寒苦礙阻。
○。蘇子、降香、丹參、查肉、桃仁、鬱金、茯苓、黑梔皮。

吳，脈濇，能食咳血。降香、桃仁、鬱金、蘇子、炒山查、苡仁、韭白汁〔沖入〕。

姚四五，此勞傷身動失血，脅有瘕聚，咽咳甚而血來，先宜降氣。
蘇子、苡仁、茯苓、黑山梔、丹皮、降香、荊芥炭、牛膝炭、藕汁。

吳三四，形畏冷，寒熱，左脅有宿痞，失血咳嗽，曾驟勞力，經年尪羸，藥不易效。
旋覆花、新絳、歸鬚、炒桃仁、柏子仁、茯神。

何三七，左乳傍脅中，常似針刺，汗出，心嘈能食，此少陽絡脈，陽氣燔灼，
都因謀慮致傷，將有絡血上湧之事，議清絡宣通，勿令瘀著。
生地、丹皮、澤蘭葉、桃仁、鬱金、琥珀末。又，服通絡方，瘀血得下，新血亦傷，
嘈雜善飢，陽亢燔灼，營陰不得涵護也，仍以和陽熄風方法。
阿膠、雞子黃、生地、麥冬、生甘草、生白芍。

王二十，吐血後，不飢，胸背痛。蘇子、桔梗、鬱金、蔞皮、山梔皮、降香。

羅十八，因左脈堅搏，兩投柔劑和陽益陰，血未得止，而右胸似痞，左脅中刺痛，
此少絡脈經由之所，夫膽為清淨之腑，陰柔滋養，未能宣通絡中，是痛咳未罷，
議以辛潤宣暢通劑。桃仁、丹皮、歸鬚、柏子仁、澤蘭、降香末。又，
照前方去降香末澤蘭加黑山梔皮。又，辛潤，痛嗽皆減，脅右皆痛，不但絡空，
氣分亦餒，古人以身半以上為陽，原無取乎沉苦。
○。桃仁、柏子仁、鮮生地、玄參、鮮銀花。

程四一，脈左弦，右小濡，據病原起於憂鬱，鬱勃久而化熱，蒸迫絡脈，血為上溢，
凝結成塊者，離絡留而為瘀也，血後納食如昔，是腑絡所貯頗富，況腑以通為用，
血逆氣亦上併，漉漉有聲，皆氣火旋動，非有形質之物，凡血病五臟六腑皆有，
是症當清陽明之絡為要，至於病發，當治其因，又不必拘執其常也。
○。枇杷葉、苡仁、茯苓、蘇子、桑葉、丹皮、炒桃仁、降香末。

某二八，勞力咳血，胸背悉痛，當用仲淳法。
蘇子、降香汁、炒丹皮、苡仁、冬瓜仁、炒桃仁、牛膝、川貝母。

某，冬令過溫，人身之氣不得潛藏，陰弱之質，血隨氣逆，診得陽明脈動，
吐出瘀黑，絡中離位之血尚有，未可以止濇為事。
○。生地、丹參、丹皮、降香、桃仁、牛膝、韭汁、童便〔沖〕。

某，肝逆失血。
蘇子、鬱金、降香汁、炒丹皮、鉤藤、赤芍、丹參、茯苓、白糯米湯煎。

候十九，胃脘當心，肝經交絡所過，上布於肺，咳嗽旁作痠，腹䐜脹，絡氣逆也，
當慮失血，脈數能食，宜和絡氣。生地、桃仁、桑葉、丹皮、麥冬、茯神。

陳二七，吐血八日，脘悶脅痛，肢冷，絡傷氣窒，先與降氣和血〔血絡痺痹胸脅痛⾀。
蘇子、鬱金、杏仁、茯苓、桃仁、降香。

翁二二，問誦讀靜坐，痰血夏發，入冬不已，胸脅痛引背部，脈小微濇，
非慾傷陰火，夫痛為絡脈失和，絡中氣逆血上，宗仲淳為血帥。
蘇子、苡仁、茯苓、山查、桑葉、丹皮、降香末、老韭白。

江，診脈數，涕有血，嗽痰，冷熱外因動肺，緣素患肝痺痹，左脅不耐臥著，
恐陽升血溢，微用苦辛泄降，不宜通劑。黑山梔、桑葉、花粉、知母、瓜蔞皮、降香。

沈，左脅岑脹，攻觸作楚，咳痰帶血，無非絡中不得寧靜，姑進降氣通絡方。
○。降香汁、蘇子、苡仁、茯苓、橘紅、鉤藤、白蒺、韭白汁。又，脈右長，嗆血，
仍宜降氣。蘇子、苡仁、茯苓、山梔、丹皮、鉤藤、鬱金。

金二九，飢飽勞力，氣逆血瘀，胸痛頻吐，此液耗陽升，上逆不已，血無止期，
先宜降氣通調，莫與膩塞。蘇子、降香、桃仁、丹參、韭白汁、山梔、茯苓。

某四一，脈弦，失血，脅痛氣逆。
○。枇杷葉〔三錢〕、冬瓜子〔三錢〕、蘇子〔一錢〕、苡仁〔三錢〕、炒丹皮〔一錢〕、
桃仁〔三錢〕、降香汁〔八分〕、牛膝炭〔一錢半〕。

方四二，夏思怫鬱，五志氣火內燔，加以煙辛泄肺，酒熱戕胃，精華營液，
為熱蒸化敗濁，經云，陽絡傷則血外溢，蓋胃絡受傷，陽明氣血頗富，
猶勉強延磨歲月，至於陽明脈絡日衰，斯背先發冷，右脅痠疼，而咳吐不已，
胃土愈憊，肝木益橫，厥陽愈逆，穢濁氣味，無有非自下泛上，大凡左升屬肝，
右降屬肺，由中焦胃土既困，致有升無降，壅阻交迫，何以著左臥眠，遏其升逆之威，
且煩蒸熱灼，並無口渴飲水之狀，病情全在血絡，清熱滋陰之治，力量不能入絡，
茲定清養胃陰為主，另進通絡之義，肝膽厥陽少和，冀其涎少脅通，積久沉疴，
調之非易。
桑葉、丹皮、苡仁、蘇子、鉤藤、鬱金、降香、桃仁。又，
桑葉、枇杷葉、苡仁、蘇子、茯苓、鬱金、降香。又，早服瓊玉膏。

胡六七，有年冬藏失司，似乎外感熱熾，辛散苦寒，是有餘實症治法，自春入夏，
大氣開泄，日見懨懨衰倦，呼吸喉息有聲，脅肋窒板欲痛，咯嗆紫血，絡脈不和，
議以辛補通調，不致寒凝燥結，冀免關格上下交阻之累。
柏子仁、細生地、當歸鬚、桃仁、降香、茯神。

石三四，先有骨痛鼓慄，每至旬日，必吐血碗許，自冬入夏皆然，近僅可仰臥，
右則咳逆不已，據說因怒勞致病，都是陽氣過動，而消渴舌翳，仍納穀如昔，
姑以兩和厥陰陽明之陽，非徒泛泛見血見嗽為治〔怒勞血痺痹〕。
石膏、熟地、麥冬、知母、牛膝。又，
○。石膏、生地、知母、丹皮、大黃、桃仁、牛膝。

蔣六二，宿傷，怒勞動肝，血溢紫塊，先以降氣導血。
蘇子、降香末、桃仁、黑山梔、金斛、製大黃。又，天地杞圓加棗仁茯神。

某，形盛脈弦，目眥黃，咳痰粘濁，嘔血，此胃有濕熱膠痰，因怒勞動肝，
故左脅中痛，血逆而上，非虛損也，當薄味靜調，戒嗔怒，百日可卻。
蘇子、降香、廣皮白、生薑、桃仁、鬱金金斛，六服後，接服海粉丸半觔。

某，向有背痛，尚在勞力，氣逆咳血，乃勞傷病也，〔勞力傷〕。歸建中去薑加茯苓。

某二八，努力傷絡，失血面黃，口中味甜，脘中煩悶衝氣，病在肝胃，勿以失血，
治以滋膩。旋覆花、代赭石、半夏、淡乾薑、塊茯苓、南棗肉

呂二九，脈數上出，右脅上疼，則痰血上溢，必因嗔怒努力勞煩，致絡中氣阻所致，
宜安閑靜攝，戒怒慎勞，一歲之中，不致舉發，可云病去。
○。降香末〔八分沖〕、炒焦桃仁〔三錢〕、丹皮〔一錢〕、野鬱金〔一錢〕、茯苓〔三錢〕、
黑山梔〔一錢〕、丹參〔一錢〕、橘紅〔一錢〕。

吳氏，氣塞失血，咳嗽心熱，至暮寒熱，不思納穀，此悒鬱內損，二傷病發心脾，
若不情懷開爽，服藥無益。〔鬱〕。阿膠、麥冬、茯神、白芍、北沙參、女貞子。

李氏，情志久鬱，氣逆痰喘，入夏咳血，都因五志陽升，況脘有聚氣，二年寡居，
隱曲不伸，論理治在肝脾，然非藥餌奏功。
降香末、枇杷葉、蘇子、鬱金、瓜蔞皮、黑梔皮、茯苓、苡仁。

吳氏，鬱損，咳血頻發，當交節氣逆，嘔吐肢冷厥逆，所現俱是虛勞末路，
豈是佳景，勉擬方。生白芍、烏梅、炙草、炒麥冬、茯神、橘紅。

張氏，失血、口碎舌泡，乃情懷鬱勃內因，營衛不和，寒熱再熾，病鬱延久為勞，
所喜經水尚至，議手厥陰血分主治。犀角、金銀花、鮮生地、玄參、連翹心、鬱金。
失血一症，名目不一，茲就上行而吐者言之，三因之來路宜詳也，若夫外因起見，
陽邪為多，蓋犯是症者，陰分先虛，易受天之風熱燥火也，至陰邪為患，
不過其中之一二耳，其治法總以手三陰為要領，究其病在心營肺衛如何，
若夫內因起見，不出乎嗔怒鬱勃之激傷肝臟，勞形苦志而耗損心脾，
及恣情縱慾以賊腎臟之真陰真陽也，又當以足三陰為要領，再審其乘侮制化如何，
若夫不內不外因者，為飲食之偏好，努力及墜墮之傷，治分臟腑經絡之異，
要知外因而起者，必有感候為先，裡因而起者，必有內症可據，此三因根蒂用藥，
切勿混亂，大凡理肺衛者，用甘涼肅降，如沙參麥冬桑葉花粉玉竹川斛等類，治心營者，
以輕清滋養，如生地玄參丹參連翹竹葉骨皮等類，以此兩法為宗，隨其時令而加減，
若風淫津涸，加以甘寒，如蘆根蔗汁薄荷羚羊之品，若溫淫火壯，
參入苦寒，如山梔黃岑杏仁石膏之品，若暑逼氣分，佐滑石鮮荷之開解，
在營與銀花犀角之清芳，秋令選純甘以清燥，冬時益清補以助藏，凡此為外因之大略，
所云陰邪為患者，難以並言也，舊有麻黃人參芍藥湯，先生有桂枝加減法，
至於內因傷損，其法更繁，若嗔怒而動及肝陽，血隨氣逆者，用繆氏氣為血帥法，
如蘇子鬱金桑葉丹皮阪香川貝之類也，若鬱勃日久而傷及肝陰，木火內燃陽絡者，
用柔肝育陰法，如阿膠雞黃生地麥冬白芍甘草之類也，若勞煩不息，而偏損心脾，
氣不攝血者，用甘溫培固法，如保元湯歸脾湯之類也，若縱慾而竭其腎真，
或陽亢陰騰，或陰傷陽越者，有從陰從陽法，如青鉛六味，肉桂七味，
並加童便之類也，若精竭海空，氣泛血湧者，先生用急固真元，
大補精血法，如人參枹杞五味熟地河車紫石英之類也，凡此為內因之大略，
至於不內不外因，亦非一種，如案中所謂咽辛泄肺，酒熱戕胃之類，皆能助火動血，
有治上治中之法，如葦莖湯，甘露飲，茅根藕汁等劑，在人認定而用之可也，
墬墮之傷，由血瘀而泛，大抵先宜導下，後宜通補，若怒力為患，屬勞傷之根，
陽動則絡鬆血溢，法與虛損有間，滋陰補氣，最忌凝濇，如當歸建中湯，旋覆花湯，
虎潛丸，金剛四斤丸，取其有循經入絡之能也，凡此為不內外因之大略，
但血之主司者，如心肝脾三臟，血之所生化者，莫若如陽明胃腑何見胃為血症之要道，
若胃有不和，當先治胃也，仁齋直指云，一切血症，經久不愈，每每以胃藥收功，
想大黃黃連瀉心湯，犀角地黃湯，理中湯，異功散，雖補瀉寒溫不同，確不離此旨，
所以先生發明治胃方法獨多，有薄味調養胃陰者，
如金匱麥冬湯，及沙參扁豆茯神石斛之類，有甘溫建立中陽者，如人參建中湯，
及四君子加減之類，有滋陰而不礙胃，甘守津還者，如復脈湯加減之類，
其餘如補土生金法，鎮肝益胃法，補脾疏胃法，寧神理胃法，腎胃相關法，
無分症之前後，一遇胃不加餐，不饑難運諸候，每從此義見長，源源生化不息，
何患乎病之不易醫也，〔邵新〕。

<h2>甫</h2>
徐評，此老治血症，其議論大端不信于古，而用藥全然不知，此等醫案，貽誤後人，
不可紀極，無容不辯，其大犯在用麥冬五味玉竹沙參，夫麥冬乃補肺之重劑，
肺氣虛極，氣不續，則用之以補肺氣，然仲景往往與半夏同用，
如麥門冬湯竹葉石膏是也，蓋防其窒膩耳，若吐血咳嗽，乃肺家痰火盤踞之病，
豈宜峻補，從此無愈日矣，至五味之酸，一味收斂，
仲景用之以治上氣咳逆肺脈不合之症，然必與乾姜同用，以辛散寒邪，從無獨用者，
今吐血之嗽，火邪入肺，痰凝血湧，惟恐其不散不降，乃反欲其痰火收住肺中，
不放一毫出路，是何法也，其沙參玉竹之補肺，大略相近，鳴呼，
此又不明後世永無吐血不死之人矣，舉世盡然，今為尤甚，傷哉。古時虛勞與吐血，
確是二病，虛勞是虛寒症，以溫補為主，吐血之症不一，大概屬陰虛火旺者為多，
此老頗得言之鑿鑿，但有時仍以建中湯為治，則又誤以仲景虛勞治法，混入吐血門中，
終是胸無定見也，五十年吐血者極少，諸前輩無不以服補肺藥為戒，所以死者絕少，
目今吐血者十人而五，不服藥者無不生，服麥冬五味者無不死，雖時令使然，
而藥誤亦不少也，可不畏哉，醫案亦多重複可刪，大半十同八九，令閱者厭煩，
編書無識可笑。

<h2>失音</h2>
吳三六，外冷內熱，久逼失音，用兩解法〔寒熱客邪迫肺〕。麻杏甘膏湯。

宋三十，先失音，繼喉痺痹，是氣分窒塞，微寒而熱，水飲嗆出，咯痰隨出隨阻，
此仍在上痺痹，舌黃口渴，議與苦辛寒方。射干、麻黃、杏仁、生甘草、石膏、苡仁。

陸二二，秋涼燥氣咳嗽，初病皮毛凜凜，冬月失音，至夏未愈，而納食頗安，
想屢經暴冷暴煖之傷，未必是二氣之餒，倣金實無聲議治。
麻黃、杏仁、生甘草、石膏、射干、苡仁。又，○。蘆根汁、杏仁汁、萊菔汁、鮮竹瀝，
熬膏。

范三一，氣燥，喉痺痹失音，少陽木火犯上〔阻火爍喉〕。
生雞子白、冬桑葉、丹皮、麥冬、生白扁豆殼。

某，喉乾失音，一月未復，津液不上供，腩失清肅，右寸脈浮大〔氣分燥津液虧〕。
枇杷葉〔一錢半〕、馬兜鈴〔八分〕、地骨皮〔一錢〕、桑皮〔八分〕、麥冬〔一錢〕、
生甘草〔三分〕、桔梗〔六分〕、白粳米〔二錢〕。

某，血後音啞，便溏〔失血津液虧〕。
生扁豆、炒白芍、炙草、川斛、山藥、米糖、大棗。

何，勞損，氣喘失音，全屬下元無力，真氣不得上注，紛紛清熱治肺，致食減便溏，
改投熱藥，又是劫液，宜乎喉痛神疲矣，用補足三陰方法〔陰虛〕。
熟地、五味、炒山藥、茯苓、芡實、建蓮肉。

孫二一，久咳，失音喉痺痹。
陳阿膠〔同煎二錢〕、生雞子黃〔同煎一枚〕、炒麥冬〔一錢半〕、川斛〔三錢〕、
甜北沙參〔一錢半〕、炒生地〔二錢〕、生甘草〔三分〕、茯神〔一錢半〕。
夫宮商角徵羽，歌哭呼笑呻，此五臟所屬之音聲也，原其發聲之本在於腎，
其標則在乎肺，病有虛實，由咳嗽而起者居多，或肺有燥火，外感寒邪，
火氣鬱遏而瘖者，有肺金燥甚，木火上炎，咽乾喉痺痹而瘖者，有風熱痰涎，
壅遏肺竅而瘖者，有嗔怒叫號，致傷會厭者，亦有龍相之火上炎，凌爍肺金，
久咳不已而瘖者，有內奪而厥，則為瘖俳，此腎虛也，是即暴中之不能言者也，
先生有金空則鳴，金實則無聲，金破碎亦無聲，此三言足以該之矣，有邪者，
是肺家實也，無邪者，是久咳損肺，破碎無聲也，其治法有寒者散寒，有火者清火，
有風痰則祛風豁痰，若龍相上炎爍肺者，宜金水同治，若暴中之瘖，全屬少陰之虛，
宜峻補肝腎，或稍兼痰火而治之，其用藥總宜甘潤，而不宜苦燥，斯得之矣〔華岫雲〕。

徐評，久嗽失音，必由藥誤，麥冬五味，此失音之靈丹也，服之久，無不失音者，
若全失，即使其人力如虎，而走如馬，半年之後，無有不死，若風寒痰火偶爾失音者，
即不治亦愈，但更加以麥冬五味，則弄假成真矣，此老竟茫然也，

<h2>肺痿</h2>
洪三二，勞煩經營，陽氣弛張，即冬溫外因咳嗽，亦是氣泄邪侵，辛以散邪，
苦以降逆，希冀嗽止，而肺欲辛，過辛則正氣散失，音不能揚，色消吐涎喉痺痹，
是肺痿難治矣，倣內經氣味過辛，主以甘緩〔苦辛散邪湯肺胃津液〕。
北沙參、炒麥冬、飴糖、南棗。

查二四，脈細心熱，呼吸有音，夜寤不寐，過服發散，氣泄陽傷，為肺痿之痾，
仲景法以胃藥補母救子，崇生氣也，金匱麥門冬湯。

徐四一，肺痿，頻吐涎沫，食物不下，並不渴飲，豈是實火，津液蕩盡，二便日少，
宗仲景甘藥理胃，乃虛則補母，仍佐宣通脘間之扦格。
人參、麥冬、熟半夏、生甘草、白粳米、南棗肉。

沈，積勞憂思，固是內傷，冬溫觸入而為咳嗽，乃氣分先虛，而邪得外湊，辛散，
斯氣分愈泄，滋陰非能安上，咽痛音啞，虛中邪伏，恰值春暖陽和，脈中脈外，
氣機流行，所以小效旬日者，生陽漸振之象，穀雨暴冷驟加，衛陽久弱不能擁護，
致小愈病復，診得脈數而虛，偏大於右寸，口吐涎沫，不能多飲湯水，面色少華，
五心多熱，而足背浮腫，古人謂金空則鳴，金實則無聲，金破碎亦無聲，
是為肺病顯然，然內傷虛餒為多，虛則補母，胃土是也，肺痿之痾，議宗仲景麥門冬湯。

王三十，潰瘍流膿經年，脈細色奪，聲嘶食減，咳嗽，喉中梗痛，皆漏損脂液，
陰失內守，陽失外衛，肺痿之痾，諒難全好〔液傷衛虛〕。
人參、黃耆、苡仁、炙草、歸身、白芨。

顧三六，久咳神衰，氣促汗出，此屬肺痿。黃耆〔蜜炙八兩〕、生苡仁〔二兩〕、白百合
〔四兩〕、炙黑甘草〔二兩〕、白芨〔四兩〕、南棗〔四兩〕，水熬膏米飲湯送。

湯，肺氣不降，咳痰嘔逆〔肺氣不降〕。鮮蘆根、桃仁、絲瓜子、苡仁。肺痿一症，
概屬津枯液燥，多由汗下傷正所致，夫痿者，萎也，如草木之萎而不榮，
為津亡而氣竭也，然致痿之因，非止一端，金匱云，或從汗出，或嘔吐，或從消渴，
小便利數，或從便難，又被快藥下之，重亡津液，故令肺熱乾痿也，肺熱乾痿，
則清肅之令不行，水精四布失度，脾氣雖散，津液上歸於肺，而肺不但不能自滋其乾，
亦不能內灑陳於六腑，外輸精於皮毛也，其津液留貯胸中，得熱煎熬，變為涎沫，
侵肺作咳，唾之不已，故乾者自乾，唾者自唾，愈唾愈乾，痿病成矣，金匱治法，
貴得其精意，大意生胃津，潤肺燥，補真氣，以通肺之小管，清火熱，以復肺之清肅，
故外臺用炙甘草湯，在於益肺氣之虛，潤肺金之燥，千金用甘草湯，及生薑甘草湯，
用參甘以生津化熱，薑棗以宣上焦之氣，使胸中之陽不滯，而陰火自熄也，
及觀先生之治肺痿，每用甘緩理虛，或宗仲景甘藥理胃，虛則補母之義，
可謂得仲景心法矣〔鄒時乘〕。


<h2><br><span class="orange">新校本臨證指南醫案卷三</span></h2>
<h2><br>遺精</h2>
陳，厥後，吸短多遺，議攝下焦〔陰虛陽動〕。
熟地〔四錢〕、桑螵蛸〔二錢〕、覆盆子〔一錢〕、五味〔一錢〕、湖蓮〔三錢〕、芡實〔二錢〕、
茯神〔三錢〕、山藥〔二錢〕。

某四十，夢遺精濁，煩勞即發，三載不痊，腎臟精氣已虧，相火易動無制，
故精不能固，由煩動而泄，當填補下焦，俾精充陽潛，可以圖愈。
○。熟地〔八兩〕、麥冬〔二兩〕、茯神〔二兩〕、五味〔二兩〕、線膠〔四兩〕、川斛膏〔四兩〕、
沙苑〔二兩〕、遠志〔一兩〕、芡實〔三兩〕、湖蓮〔三兩〕、金櫻膏丸。

馬二二，陰虛體質，常有夢泄之疾，養陰佐以濇劑，仍參入通藥可效，
六味去丹澤加湖蓮芡實五味遠志秋石，金櫻膏丸。

張，陰精走泄，陽失依附，上冒為熱，坎水中陽不藏，古人必以厚味填之，
介類潛之，乃從陰以引陽，與今人見熱投涼不同。
熟地、龜甲、淡菜、青鹽、茯神、柏子仁、女貞子、山藥、旱蓮草。

某二一，脈左弦右濡，夢遺，咳逆氣急。
○。熟地、麥冬、萸肉、五味、牡蠣、茯神、女貞子、山藥、湖蓮、川斛膏、芡實，
金櫻膏加蜜丸，每服四五錢，淡鹽湯下。

楊，脈垂入尺，有夢遺精，議填陰攝固其下。
熟地、萸肉、五味、山藥、茯神、覆盆子、遠志、線膠、湖蓮、芡實，
金櫻膏丸鹽湯下。

劉，先患目疾，流淚，嘈雜不欲食，內鬱勃，陽氣過動，陰虛不主攝納，
春半連次遺泄，腰脊酸楚，皆肝腎病矣。
熟地、龍骨、萸肉、茯神、丹皮、湖蓮、芡實、遠志。

某，勞損漏瘍，大便時溏，陰火上升，下則遺滑。
熟地、龜版、芡實、山藥、女貞、建蓮、炙草、穭豆皮。

某，少年頻頻遺精，不寐心嘈，乃屬腎中有火，精得熱而妄行，日後恐有腎消之累。
焦黃柏、生地、天冬、茯苓、煆牡蠣、炒山藥。

某，脈虛色白，陡然大瘦，平昔形神皆勞，冬至初陽動，精搖下泄，
加以夜坐不靜養，暴寒再折其陽，身不發熱，時時驚惕煩躁，從仲景亡陽肉瞤例，
用救逆湯法，必得神氣凝靜，不致昏痓瘈瘲之變，救逆湯去芍。

費，色蒼脈數，煩心則遺，陽火下降，陰虛不攝，有濕熱下注，
此固濇無功〔陰虛濕熱〕。萆薢、黃柏、川蓮、遠志、茯苓、澤瀉、桔梗、苡仁。

吳二二，病形在腎肝，但得瀉頭中痛微緩，少腹陰囊亦脹，想陰分固虛，
而濕熱留著致腑經之氣，無以承流宣化，理固有諸，先泄厥陰鬱熱，兼通腑氣再議。
龍膽草、胡黃連、萆薢、丹皮、茯苓、澤瀉。又，閱病原，是臟陰陰精之虧，
致陽浮頭痛，兼有遺精，月數發，下虛上實，純以補濇，決不應病，性不耐丸劑，
與通攝兩用。龜版、秋石、熟地、女貞、遠志、芡實、湖蓮、茯苓、熬膏。

錢十二，脈右弦左垂，陰虛濕熱，遺精瘡蝕。
黃柏、知母、熟地、萆薢、茯苓、遠志，丸。

某，夢遺病，乃是陰氣走泄，而濕熱二氣乘虛下陷，墜自腰中至囊，
環跳膝蓋諸處可見，久遺八脈皆傷，議用通藥，兼理陰氣，豬苓湯。又，
熟地、五味、芡實、茯苓、湖蓮、山藥。

宋二三，無夢頻頻遺精，乃精竅已滑，古人有謂有夢治心，無夢治腎，腎陰久損，
陽升無制，喉中貯痰不清，皆五液所化，胃納少而運遲，
固下必佐健中〔下損及中兼治脾胃〕。
人參、桑螵蛸、生龍骨、鎖陽、芡實、熟地、茯神、遠志、金櫻膏丸。

華二九，神傷於上，精敗於下，心腎不交，久傷精氣不復謂之損，內經治五臟之損，
治各不同，越人有上損從陽，下損從陰之議，然必納榖穀資生，脾胃後天得振，
始望精氣生於榖穀食，自上秋至今日甚，乃裡真無藏，當春令泄越，生氣不至，
漸欲離散，從來精血有形，藥餌焉驟然充長，政病方法，都主客邪，以偏治偏，
閱古東垣丹溪輩，於損不肯復者，首宜大進參朮，多至數觔，謂有形精血難生，
無形元氣須急固耳，況上下交損，當治其中，若得中甦加榖穀，繼參入攝納填精斂神之屬，
方今春木大泄，萬花盡放，人身應之，此一月中，急挽勿懈矣。參朮膏，米飲調送。
接進寇氏桑螵蛸散去當歸。此寧神固精，收攝散亡，乃濇以治脫之法。又，半月來，
服桑螵蛸散以固下，參朮膏以益中，遺滑得止，其下關頗有收攝之機，獨是晝夜將寢，
心中諸事紛紛來擾，神傷散越，最難斂聚，且思慮積勞，心脾營血暗損，血不內涵，
神乃孤獨，議用嚴氏濟生歸脾方，使他臟真氣，咸歸於脾，今夏前土旺司令，
把握後天，於理最合，歸脾湯。又，立夏四日，診左脈百至餘，頗有斂聚之意，
右關及尺，芤動若革，按臍下過寸，動氣似若穿梭，此關元內空，衝脈失養，
而震躍不息，此女子胞胎，男子聚精之會也，大凡內損精血形氣，其胃旺納食者，
務在滋填，今食減不納，假寐片晌，必煩驚惕，醒而汗，自述五心熱熾，
四肢骨節熱痿如墮，明是陰精內枯，致陽不交陰，轉枯轉涸，自下及中至上，
前投桑螵蛸散，固濇精竅，遺滑經月不來，奈寢食不加，後一生氣不醒，醲厚填補，
於理難進，即參朮甘溫益氣，又恐益其枯燥，宜參生脈以滋三焦，晨進人乳一杯，
使氣血陰陽，引之導之，迎夏至一陰來復，早用人乳一盞，隔湯燉熱服，午後略饑，
用生脈四君子湯。又，一月來，雖經反覆，參脈症形色，生陽頗有根蒂，
近食蠶豆滯氣，腹中微膨，食後口味酸濁，是久臥重著，脾陽運動之機尚少，
而火升心煩，動氣汗出遺精，雖減於昔，未得平復，總是內損已深，若調治合宜，
只要精氣復得一分，便減一分病象，長夏脾胃主令，培土助納為要，而精氣散越，
仍兼攝固之法，刻下味酸微膨，補脾少佐疏胃宜晚進，其早上另製補攝丸劑，
益臟真以招納散失之氣。
〔晚服方〕人參、茯苓、白朮、炙草、廣皮、麥冬、五味、神麯、麥芽、炒黃柏，
〔早上丸方〕人參、桑螵蛸、白龍骨、淡蓯蓉、五味、芡實、茯神、棗仁、金箔、
金櫻膏丸，淡鹽湯送三四錢。又，形色有漸復之象，漸之夏至，病去三四，
但診右脈弦大，尚少沖和，左脈細促未靜，穀進運遲，有吞酸䐜脹，寐中仍欲遺精，
此中焦之陽，宜動則運，下焦之陰，固則能守，乃一定成法，午後服異功散加炒穀芽。
〔晨服〕遺症固濇下焦，乃通套治法，想精關已滑，濇劑不能取效，必用滑藥引導，
同氣相求，古法有諸。
牛骨髓、羊骨髓、豬脊髓、麋角膠、白龍骨、生牡蠣、熟地、萸肉、茯神、五味、
山藥、芡實、湖蓮、遠志、砂仁，膠髓代蜜丸，晨服四錢，秋石二分化水下。

毛二六，長夏暑濕熱鬱，都令脾胃受傷，色黃神倦，氣分自餒，因有遺泄一症，
在盛年陰虛為多，及詢納食未為強旺，遺發必勞煩而來，脈象非數搏，議以養脾立法，
歸脾去黃耆桂圓加益智龍骨。

項，脈左弱右弦，色黃食少，腹脹便溏，常有夢遺洩，此非陰柔濇膩可服，
用煦陽以涵陰。
生菟絲子、覆盆子、蛇床子、五味子、韭子、益智仁〔煨〕、補骨脂、龍骨、建蓮粉丸。

丁，陰精走泄，陽不內依，欲寐即醒，心動震悸，所謂氣因精奪，當養精以固氣，
從前煖藥不錯，但不分剛柔為偏陽，是以見血，莫見血投涼〔心腎兼治〕。
龜版〔去牆削光一兩〕、桑螵蛸殼〔三錢〕、人參〔一錢〕、當歸〔一錢〕、
青花龍骨〔三錢飛〕、抱木茯神〔三錢〕。

姚二四，始於念萌不遂其慾，陽下墜而精洩，先夢者，心陽注腎，久則精血日損，
不充養筋骨為痛，下損及中，食不運化，此非萸地膩膈，以及濇精可效，妙香散。

許十八，陰氣走泄遺精，務宜滋填塞固，今納穀少而不甘，胃氣既弱，
滋膩先妨胃口，議用桑螵蛸散，蜜丸服三四錢。

戈，遺精數年，不但腎關不固，陽明脈絡亦已空乏，欲得病愈，宜戒慾寧心一年，
寒暑更遷，陰陽漸交，用桑螵蛸散治之。

顧十九，滑精，用陰藥頓然食減，藥先傷胃，據述夢寐驚狂，精走無以護神，
當固無形矣。○。人參、生龍骨、桑螵蛸、益智仁、茯神、茯苓、遠志、木香。

呂三七，有夢乃遺，是心有所觸而致，經營操持，皆擾神動心，說商賈客於外，
非關酒色矣，妙香散。

俞三七，壯年形質偉然，脈來芤虛，述心悸怔，多畏懼，夜寐不甚寧靜，
此陽不易交於陰，過用勞心使然，用妙香散。

張二四，形壯脈小，自述心力勞瘁，食減遺精，倣景岳精因氣而奪，當養氣以充精，
理其無形，以固有形，妙香散。

支二二，痰多鼻塞，能食，有夢遺精，醫投疏泄肺氣消痰，六十劑不效，
問讀書夜坐，陽氣必升，充塞上竅，上盛下衰，寐則陽直降而精下注為遺，用補心丹。

黃三一，真陰損傷，而五志中陽，上燔喉痛，下墜為遺，精髓日耗，骨痿無力，
必延枯槁而後已，藥餌何足久恃。早服補心丹，晚服桑螵蛸散。

胡，遺精四年，精關久滑不固，陰久傷，陽氣不入陽蹻穴，夜寤不寐，
前以鎮攝小效，獨心中怔悸不已，以桑螵蛸散，從心腎治。

畢二六，有夢遺精，是心腎病，清心固腎，是為成法，得以水火交合，病當漸減，
內傷病，從內起，豈得與外來六氣混治。
熟地、龍骨、遠志、五味、茯神、芡實、建蓮、金櫻膏丸。

程，左脈剛堅，火升，神氣欲昏，片刻平復，宛若無病，此皆勞心五志之陽動，
龍相無制，常有遺泄之狀，先用滋腎丸三錢，淡鹽湯送。又，早服補陰丸，
晚服三才加炒黃柏砂仁。又，交霜降，絡中陡然熟蒸，肢節皆麻，火風震動，
多因脾腎液枯，議用二至百補丸意，斑龍二至百補丸加黃柏。

林十八，診脈細濇，寐則遺精，心熱口渴，不時寒熱，此腎陰內損，心陽暗熾，
補心丹三錢四服。

某，冬令煩倦嗽加，是屬不藏，陽少潛伏，兩足心常冷，平時先夢而遺，
由神馳致精散，必鎮心以安神，猶喜胃強納穀，若能保養，可望漸愈。
桑螵蛸、金櫻子、覆盆子、芡實、遠志、茯神、茯苓、龍骨、湖蓮，煎膏，煉蜜收，
饑時服七八錢。

楊十八，沖年遺精，知識太早，難成易虧，真陰不得充長，及壯盛未有生育，
而久遺滑漏，褚氏謂難狀之疾者，蓋病傷可復，精損難復也，診脈上動尺芤，
心動神馳，神馳精散，草木性偏，焉得見長，務宜斷慾百日，以妙香散桑螵蛸散方，
理心脾以交腎，固腎氣以寧心，早晚並進，百日以驗之。

呂二四，成婚太早，精血未滿久洩，必關鍵不攝，初則精腐變濁，久則元精滑溢，
精濁之病，巢氏分晰彰著，經言腎虛氣漫之脹，鹹為腎味，上溢口舌，
皆下失攝納之權，〔腎氣不攝〕。
生菟絲子粉、蛇床子、覆盆子、陝沙苑子、家韭子、五味子、鰉魚膠丸。

許十九，脈虛芤，應乎失血遺精，先天既薄，更易泄少藏，正褚氏所云難狀之疾，
沖年須潛心靜處，冀水火自交，可以精固，莫但圖藥餌，須堅守瞬刻強制之功。
鮮河車膏、九蒸熟地、五味、萸肉、山藥、湖蓮、砂仁、芡實、金櫻膏丸。

李二五，脈小色白，失血遺精屢發，猶喜納穀胃安，封藏固補，使其藏聚，
若再苦寒瀉火，胃傷廢食，坐以待困矣。
熟地、萸肉、五味、覆盆子、河車膏、生菟絲粉、山藥、湖蓮、茯苓、芡實、
金櫻膏丸。

某，脈左部數，有鋒芒，初夏見紅，久遺滑，入夜痰升肋痛，肝陽上冒，腎弱不攝，
固攝助納，必佐涼肝。熟地、湖蓮、芡實、生白龍骨、茯神、川石斛。

章，脈數虛，氣衝心熱，嗆咳失血，屢因嗔怒，肝陽升則血湧，墜則精遺，
春末土旺，入夏正當發泄主令，暮熱晨汗，陰陽樞紐失固，議進攝真，
其清寒肺藥須忌〔兼失血〕。
魚螵膠、生龍骨、桑螵蛸、芡實、茯苓、五味、秋石〔調入〕。

陸二一，肌肉鬆柔，脈小如數，常有夢遺，陰精不固，上年冬令過溫，
溫則腠理反疏，陽動不藏，諸氣皆升，絡血隨氣上溢，見症如頭面熱，目下肉瞤，
心悸怔忡，四末汗出，兩足跗腫，常冷不溫，走動數武，即吸短欲喘，
何一非少陰腎氣失納，陽浮不肯潛伏之徵，況多夢紛擾，由精傷及神氣，
法當味厚填精，質重鎮神，左酸以收之，甘以緩之，勿因血以投涼，莫見下寒，
輒進燥熱，恪守禁忌以安之，經年冀有成功，所慮沖年志慮未純，貽憂反覆。
水製熟地、人參〔秋石拌〕、白龍骨、炒杞子、五味、炒山藥、茯神、牛膝炭。
遺精一症，前腎各有明辨，其義各載本門，茲不復贅，大抵此症，變幻雖多，
不越乎有夢，無夢，濕熱，三者之範圍而已，古人以有夢為心病，無夢為腎病，
濕熱為小腸膀胱病，夫精之藏制雖在腎，而精之主宰則在心，其精血下注，
濕熱混淆而遺滑者，責在小腸膀胱，故先生於遺精一症，亦不外乎寧心益腎，
填精固攝，清熱利濕諸法，如腎精虧乏，相火易動，陰虛陽冒而為遺精者，
用厚味填精，介類潛陽，養陰固濇諸法，如無夢遺精，腎關不固，精竅滑脫而成者，
用桑螵蛸散填陰固攝，及滑濇互施方法，如有夢而遺，煩勞過度，及脾胃受傷，
心腎不交，上下交損而成者，用歸脾湯，妙香散，參朮膏，補心丹等方，
心脾腎兼治之法，如陰虛不攝，濕熱下注而遺滑者，用黃柏萆蘚，黃連苓澤等，
苦泄厥陰鬱熱，兼通腑氣為主，如下虛上實，火風震動，脾腎液枯，而為遺滑者，
用二至百補丸，及通攝下焦之法，如龍相交熾，陰精走泄而成者，用三才封髓丹，
滋腎丸，大補陰丸，峻補真陰，承制相火，以瀉陰中伏熱為主，又有房勞過度，
精竭陽虛，寐則陽陷而精道不禁，隨觸隨泄，不夢而遺者，當用固精丸，
升固八脈之氣，又有膏粱酒肉，飲醇厚味之人，久之脾胃釀成濕熱，
留伏陰中而為夢泄者，當用劉松石豬肚丸，清脾胃蘊蓄之濕熱，立法雖為大備，
然臨症之生心化裁，存乎其人耳〔鄒滋九〕。

徐評，遺精之法，固不外乎填精鎮心，本無神妙方法俗醫往往用溫熱及粘膩等物，
必至傷人，此老全不犯此，但此症總有伏邪為患，如火如痰，如濕如風，
不能搜剔餘邪，兼以調和臟氣，委曲施治，方無變病，一味安神填腎，
猶多未盡之理也。

<h2>淋濁</h2>
某三二，濕熱下注淋濁，當分利〔濕熱〕。
萆薢、淡竹葉、瞿麥、赤苓、細木通、扁蓄。某二八，濕熱下注，溺痛淋濁，
先用分利法。萆薢、淡竹葉、木通、赤苓、茵陳、海金沙。

魏，脈數垂，淋濁愈後再發，肛脹便不爽，餘滴更盛。
○。萆薢、豬苓、澤瀉、白通草、海金沙、晚蠶沙、丹皮、黃柏。又，滯濁下行痛緩，
議養陰通腑。阿膠、生地、豬苓、澤瀉、山梔、丹皮。

毛三四，壯盛體豐，當夏令濕熱蒸迫，水穀氣墜而有淋濁，服寒涼，腹脹，
得固濇無效，皆非腑病治法，子和桂苓飲。又，前用甘露飲，淋濁已止，
而頭暈左肢麻木，胃脘腹中饑則欲痛，咽喉中似有物粘著，咳咯咽飲不解，
診脈左勁右濡，據症是水弱木失滋涵，肝陽化風，過膈遶咽達巔，木乘胃土，
陽明脈衰，不司束筋骨以利機關，脘腹中痛，得食則緩者，胃虛求助也，今壯年有此，
已屬痱中根萌，養肝腎之液，以熄虛風，補胃土以充絡脈，務在守常，勿圖速效，
可望全好。製首烏、蓯蓉、天冬、杞子、柏子霜、茯神、菊花炭、青鹽，
紅棗肉丸服四錢，晚服豬肚丸方。

某，膏淋濁膩，濕熱居多，然亦有勞傷腎傷，下虛不攝者，今以酒客，腹中氣墜，
便積，苦辛寒分消治。○。黃柏、茯苓、萆薢、海金沙、川楝子、青皮、防己、蠶沙。

汪，脈左堅入尺，濕熱下墜，淋濁痛〔陰虛濕熱〕，滋腎丸。

周二二，便濁莖痛，滋腎丸三錢。

吳二四，久瘡不愈，已有濕熱，知識太早，陰未生成早泄，致陽光易升易降，
牙宣齦血，為濁為遺，欲固其陰，先和其陽，倣丹溪大補陰丸，合水陸二仙丹，
加牡蠣金櫻膏丸。

黃，舌白氣短，胸中痛，目暗，微淋，乃陰虛於下，氣阻於上，暫停參劑，
早上服都氣丸三錢，晚服威喜丸二錢。

葉三八，脈數形瘦，素有失血，自覺氣左升，痰嗽隨之，此皆積勞，陽氣鼓動，
陰弱少制，六味壯水和陽極是，近日便濁，雖宜清熱，亦必顧其陰體為要。
生地、丹皮、甘草梢、澤瀉、山梔、黑豆皮。

某，陰虛，濕熱在腑為濁，六味去萸加車前牛膝黃柏萆薢。

某，遺由精竅，淋在溺竅，異出同門，最宜分別，久遺不攝，是精關不攝為虛，
但點滴莖中痛癢，久腹堅滿，此屬淋閉，乃隧道不通，未可便認為虛，
況夏令足趾濕腐，其下焦先蘊濕熱，熱阻氣不流行，將膀胱撐滿，故令脹堅，
議理足太陽經，五苓散。

某四五，淋濁，溺短濇痛，先通陽氣〔下焦陽不流行〕。
○。萆薢〔三錢〕、烏藥〔一錢〕、益智〔五分〕、赤苓〔三錢〕、遠志〔四分〕、琉珀末〔五分〕。

蕭四一，脈沉淋濁，〔心火下陷〕，分清飲加山梔丹皮茯苓豬苓。

某二三，淋濁，小便不利，當清利火腑，導赤散生地用細者加赤苓瞿麥。

黃，心熱下遺於小腸，則為淋濁，用藥以苦先入心，而小腸火腑，非苦不通也，
既已得效，宗前議定法。
人參、黃柏、川連、生地、茯苓、茯神、丹參、桔梗、石菖蒲。

王，淋屬肝膽，濁屬心腎，心火下陷，陰失上承，故溺濁不禁。
人參、川連、生地、茯神、柏子仁、遠志。

某氏，氣閉成淋，〔氣閉〕。紫苑、枇杷葉、杏仁、降香末、瓜蔞皮、鬱金、黑山梔。
又，食入痞悶，小便淋痛，照前方去紫苑黑梔加苡仁。

某三四，小溲短赤，帶血，〔膀胱熱血淋〕，導赤散加琉末五分赤茯苓。

胡三五，熱入膀胱，小溲血淋，莖中猶痛，非止血所宜，議用錢氏導赤散，
加知柏以清龍雷。

許十八，血淋，尿管溺出而痛，脈沉實，形色蒼黑，治從腑熱。
蘆薈、山梔、郁李仁、紅花、當歸、酒大黃、龍膽草、丹皮。又，血淋未已，
用堅陰清熱。小生地、粉丹皮、黃柏、知母、淡竹葉、山梔。

祝五四，中年已後，瘦人陰虧有熱，飲酒，濕熱下墜，精濁痔血，皆熱走入陰，
則陰不固攝，前方宗丹溪補陰丸，取其介屬潛陽，苦味堅陰，若用固濇，
必致病加〔精濁陰虛〕。
水製熟地、龜版膠、鹹秋石、天冬、茯苓、黃柏、知母、豬脊筋搗丸。

范二五，精走濁淋，脊骨生熱，屬陰虛，胃弱勿用膩滯。
龜腹甲心、覆盆子、五味、歸身、鹿角膠、秋石、芡實、金櫻膏丸。

戈四五，脈左細勁，腰痠，溺有遺瀝，近日減穀難化，此下焦臟陰虛餒，
漸及中焦腑陽，收納肝腎，勿損胃氣，〔腎氣不攝〕。
熟地、杞子、柏子仁、當歸身、紫衣胡桃、補骨脂、杜仲、茯苓、青鹽、蜜丸。

某六五，六旬有五，下焦空虛，二便不爽，溺管痺痹痛，姑與腎氣湯主治。
腎氣湯細絹濾清服。

朱三六，血淋管痛，腑熱為多，經月來，每溺或大便，其墜下更甚，想陰精既損，
腎氣不收故也。鹹蓯蓉、柏子仁、杞子、大茴、牛膝、茯苓。

某，淋濁經年，陽損腰痛，畏冷。
熟地、杞子、鹿角膠、巴戟、杜仲、柏子仁、湖蓮、芡實。

葉二七，淋屬肝膽，濁屬心腎，據述病，溺出渾濁如膿，病甚則多，或因遺泄後，
濁痛皆平，或遺後痛濁轉甚，想精關之間，必有有形敗棈凝阻其竅，
故藥中清濕熱通腑，及固濇補陰，久餌不效，先議通瘀腐一法，考古方通淋通瘀，
用虎杖湯，今世無識此藥，每以杜牛膝代之，〔敗精濁瘀阻竅〕。用鮮杜牛膝根，水洗淨，
搗爛絞汁大半茶杯，調入真麝香一分許，隔湯燉溫，空心服，只可服三四服，
淋通即止，倘日後病發再服。又，淋病主治，而用八正分清，導赤等方，
因熱與濕俱屬無形，腑氣為壅，取淡滲苦寒，濕去熱解，腑通病解，
若房勞強忍精血之傷，乃有形敗濁阻於隧道，故每溺而痛，徒進清濕熱利小便無用者，
以溺與精同門異路耳，故虎杖散小效，以麝香入絡通血，杜牛膝亦開通血中敗濁也。
○。韭白汁九製大黃〔一兩〕、生白牽牛子〔一兩〕、歸鬚〔五錢〕、桂枝木〔三錢生〕、
炒桃仁〔二兩〕、小茴〔三錢〕、韭白汁法丸。

李，敗精凝隧，通瘀痺痹宣竅已效。
生桃仁、杜牛膝、人中白、生黃柏、麝香〔二分調入〕。

徐五四，五旬又四，勞心陽動，陰液日損，壯年已有痔瘍，腸中久有濕熱，
酒性辛溫，亦助濕熱，熱下注為癃為淋，故初病投八正五苓，疏氣之壅也，半年不痊，
氣病漸入於血絡，考古方惟虎杖散最宜。虎杖散。

張，丹溪謂五淋症，濕熱阻竅居多，三年前曾有是病，月前舉發，竟有血塊窒塞，
尿管大痛，不能溺出，想房勞強忍，敗精離位，變成污濁瘀腐，且少腹堅滿，
大便祕濇，臟氣無權，腑氣不用，考瀕湖發明篇中，有外甥柳喬之病，與此適符，
今倣其義，參入朱南陽法。○。兩頭尖、川棟子、韭白、小茴、桂枝、歸尾，
沖入杜牛膝根汁。又，痛脹皆減，滴瀝成淋，前投通濁已效，只要凝塊全無，
便不反覆，陰藥呆鈍，桂附劫液，通陽柔劑為宜。
蓯蓉、歸身、柏子仁、炒遠志、杞子、茯苓、小茴。

馬，淋閟，屬肝膽居多，桂附劫陰，與剛臟不合，診脈沉濇無力，非五苓八正可投，
議用朱南陽法，仍是厥陰本方耳。
老韭根白〔一兩〕、兩頭尖〔一百粒〕、小茴香〔五分〕、川楝子肉〔一錢〕、歸鬚〔二錢〕、
穿山甲末〔一錢〕。

徐，由淋痛漸變赤白濁，少年患此，多有慾心暗動，精離本宮，腐敗凝阻溺竅而成，
乃有形精血之傷，三年久病形消肉減，其損傷已非一臟一腑，然補精充髓，
必佐宣通為是，自能潛心安養，尚堪帶病延年。
熟地、生麋角、蓯蓉、炒遠志、赤苓、牛膝。

某，每溺尿管窒痛，溺後渾濁，敗精阻竅，濕熱內蒸，古方虎杖散，宣竅通腐甚炒，
若去麝香，必不靈效，較諸湯藥，更上一籌矣。
○。酒煨大黃、炒龍膽草、炒焦黃柏、牽牛子、川楝子、黑山梔、小茴、沉香汁。

某，陰棈上蒸者壽，陽火下陷者危，血淋久而成形窒痛，煩心，心火直升，
老人陰精已憊，五液化成敗濁，阻竅不通，欲溺必痛，得泄痛減，即痛則不通，
痛隨利緩之謂，故知柏六味，及歸脾逍遙之屬，愈治愈劇，其守補升補，滋滯濇藥，
決不中病，用琥珀痛減，乃通血利竅之意，然非久進之方，以不傷陰陽之通潤立方。
○。生地、益母草、女貞子、阿膠、琥珀、穭豆皮。

顧二四，敗精宿於精關，宿腐因溺強出，新者又瘀在裡，經年累月，
精與血並皆枯槁，勢必竭絕成勞不治，醫藥當以任督衝帶調理，亦如女人之崩漏帶下，
醫者但知八正分清，以濕熱治，亦有地黃湯益陰瀉陽，總不能走入奇經〔奇脈病〕。
鹿茸、龜甲、當歸、杞子、茯苓、小茴、鮑魚。

夏六三，案牘神耗，過動天君，陽燧直升直降，水火不交，陰精變為腐濁，
精濁與便濁異路，故宣利清解無功，數月久延，其病傷已在任督，凡八脈奇經，
醫每棄置不論，考孫真人九法，專究其事，欲涵陰精不漏，意在升固八脈之氣，
錄法參末。
鹿茸、人參、生菟絲粉、補骨脂、韭子、舶茴香、覆盆子、茯苓、胡桃肉、柏子霜、
蒸餅為丸。

劉三九，脈緩濇，溺後有血，或間成塊，晨傾溺器，必有膠濁粘膩之物，四肢寒凜，
納食如昔，病傷奇脈。生鹿茸、當歸、杞子、柏子仁、沙苑子、小茴。

王五八，悲憂驚恐，內傷情志，沐浴薰蒸，外泄陽氣，絡中不寧，血從漏出，
蓋衝脈動，而諸脈皆動，任脈遂失擔任之司，下元真氣，何以固納，述小便欲出，
有痠楚如淋之狀，診脈微小濇，最宜理陽通補，用青囊斑龍丸。淋有五淋之名，
濁有精濁便濁之別，數者當察氣分與血分，精道及水道，確從何來，大凡祕結宜通，
滑脫當補，若因心陽亢而注者，利其火腑，濕熱而不宣者，徹其泉源，
氣陷用升陽之法，血瘀進化之方，此數端，人所易曉也，獨不知厥陰內患，其症最急，
少腹遶前陰如刺，小水點滴難通，環陰之脈絡皆痺痹，氣化機關已息，
先生引朱南陽方法，兼參李瀕湖意，用滑利通陽，辛鹹泄急，左以循經入絡之品，
豈非發前人之未發耶，若夫便濁之恙，只在氣虛與濕熱推求，實者宣通水道，
虛者調養中州，若虛實兩兼，又有益臟通腑之法，精濁者，蓋因損傷肝腎而致，
有精瘀精滑之分，精瘀當先理其離宮腐濁，繼與補腎之治，精滑者用固補斂攝，
倘如不應，當從真氣調之，景岳謂理其無形，以固有形也，然此症，
但知治肝治腎，而不知有治八脈之妙，先生引孫真人九法，升奇陽，固精絡，
使督任有權，漏卮自已，可見平日若不多讀古書，而臨症焉知此理，若不經先生講明，
予今日亦不知此方妙處，又尿血一症，虛者居多，若有火亦能作痛，當與血淋同治，
倘清之不愈，則專究乎虛，上則主於心脾，下則從乎肝腎，久則主於八脈，
大約與前症相同，要在認定陰陽耳〔邵新甫〕。

徐評，治淋之法，有通有塞，要當分別，有瘀血積塞住溺管者，宜先通，
無瘀積而虛滑著，宜峻補，不但煎丸各別，并外治之法亦復多端，宜博識而詳考之，
案中並未見及也。

<h2>陽痿</h2>
徐三十，脈小數濇，上熱火升，喜食辛酸爽口，上年因精滑陽痿，
用二至百補通填未效，此乃焦勞思慮鬱傷，當從少陽以條暢氣血〔鬱〕。
○。柴胡、薄荷、丹皮、鬱金、山梔、神麴、廣皮、茯苓、生薑。

仲二八，三旬以內，而陽事不舉，此先天稟弱，心氣不主下交於腎，非如老年陽衰，
例進溫熱之比，填充髓海，交合心腎宜之〔心腎不交〕。
熟地、雄羊腎、杞子、補骨脂、黃節、遠志、茯苓、胡桃、青鹽、鹿筋膠丸。

王五七，述未育子，向衰莖縮，凡男子下焦先虧，客館辦事，曲運神思，
心陽久吸腎陰，用斑龍聚精茸珠合方〔勞心過度〕。男子以八為數，年逾六旬，
而陽事痿者，理所當然也，若過此猶能生育者，此先天稟厚，所謂陽常有餘也，
若夫少壯及中年患此，則有色慾傷及肝腎而致者，先生立法，非峻補真元不可，
蓋因陽氣既傷，真陰必損，若純乎剛熱燥濇之補，必有偏勝之害，
每兼血肉溫潤之品緩調之，亦有因恐懼而得者，蓋恐則傷腎，恐則氣下，治宜固腎，
稍佐升陽，有因思慮煩勞而成者，則心脾腎兼治，有鬱損生陽者，必從膽治，蓋經云，
凡十一臟皆取決於膽，又云少陽為樞，若膽氣展舒，何鬱之有，更有濕熱為患者，
宗筋必弛縱而不堅舉，治用苦味堅陰，淡滲去濕，濕去熱清，而病退矣，又有陽明虛，
則宗筋縱，蓋胃為水穀之海，納食不旺，精氣必虛，況男子外腎，其名為勢，
若穀氣不充，欲求其勢之雄壯堅舉，不亦難乎，治惟有通補陽明而已〔華岫雲〕。

徐評，陽痿之病，其症多端，更僕難盡，非專論數千言不明，容當另詳，茲不復贅。

某二一，脈細自汗，下體怯冷，衛陽式微使然〔衛陽虛〕。
黃耆〔三錢〕、熟附子〔七分〕、熟於朮〔一錢半〕、炙草〔五分〕、煨薑〔一錢〕、
南棗〔三錢〕。

朱三六，脈微汗淋，右脅高突而耎，色痿足冷，不食易飢，食入即飽，此陽氣大傷，
衛不擁護，法當封固。人參、黃耆、製川附子、熟於朮。

孫五八，肉瞤筋惕，心悸汗出，頭痛愈，畏風怕冷，陽虛失護，用真武湯。

某，勞傷，陽虛汗泄。黃耆〔三錢〕、白朮〔二錢〕、防風〔六分〕、炙草〔五分〕。

顧氏，勞力怫怒，心背皆熱，汗出，往時每以和陽治厥陰肝臟得效，今年春夏，
經行病發，且食納頓減，褚氏謂獨陰無陽，須推異治，通補既臻小效，不必見熱投涼，
用鎮其陽以理虛。○。人參、半夏、茯苓、炙草、牡蠣、小麥、南棗。

張五六，脈弦大，身熱，時作汗出，良由勞傷營衛所致，經云勞者溫之〔營衛虛〕。
嫩黃耆〔三錢〕、當歸〔一錢半〕、桂枝木〔一錢〕、白芍〔一錢半〕、炙草〔五分〕、
煨薑〔一錢〕、南棗〔三錢〕。

某二一，脈細弱，自汗體冷，形神疲瘁，知饑少納，肢節痠楚，病在營衛，
當以甘溫。生黃耆、桂枝木、白芍、炙草、煨薑、南棗。

某，汗出寒凜，真氣發泄，痰動風生，用辛甘化風法。
生黃耆、桂枝、炙草、茯苓、防風根、煨薑、南棗。

梅四三，案牘積勞，神困食減，五心汗出，非因實熱，乃火與元氣，勢不兩立，
氣泄為熱為汗，當治在無形，以實火宜清，虛熱宜補耳〔勞傷心神〕。
議用生脈四君子湯。

方，茹素惡腥，陽明胃弱，致厥陰來乘，當丑時濈然汗出，少寐多夢〔胃陰虛〕。
人參、龍骨、茯神、棗仁、炒白芍、炙草，煎藥吞送蒸熟五味子三十粒。又，
鎮攝汗止，火升咳嗽，仍屬陰虛難得充復，育陰滋液為治。
熟地炭、人參、炒麥冬、五味、炒萸肉、川斛、茯神、女貞子，接服瓊玉膏方。經云，
陽之汗以天地之雨名之，又云，陽加於陰，謂之汗，由是推之，是陽熱加於陰，
津散於外而為汗也，夫心為主陽之臟，凡五臟六腑表裡之陽，皆心主之，以行其變化，
故隨其陽氣所在之處，而化為津，亦隨其火擾所在之處，而津泄為汗，
然有自汗盜汗之別焉，夫汗本乎陰，乃人身之津液所化也，經云，汗者，心之液，
又云腎主五液，故凡汗症，未有不由心腎虛而得之者，心之陽虛，不能衛外而為固，
則外傷而自汗，不分寤寐，不因勞動，不因發散，溱溱然自出，由陰蒸於陽分也，
腎之陰虛，不能內營而退藏，則內傷而盜汗，盜汗者，即內經所云寢汗也，睡熟則出，
醒則漸收，由陽蒸於陰分也，故陽虛自汗，治宜補氣以衛外，陰虛盜汗，
治當補陰以營內，如氣虛表弱，自汗不止者，仲景有黃耆建中湯，先賢有玉屏風散，
如陰虛有火盜汗發熱者，先賢有當歸六黃湯柏子仁丸，如勞傷心神，氣熱汗泄者，
先生用生脈四君子湯，如營衛虛而汗出者，宗仲景黃耆建中湯，及辛甘化風法，
如衛陽虛而汗出者，用玉屏風散，耆附湯真武湯，及甘麥大棗湯，鎮陽理陰方法，
按症施治，一絲不亂，謂之明醫也，夫復奚愧〔鄒滋九〕。

徐評，汗出總由于心火不寧，屬熱者多，屬寒者少，今諸方皆用補陽治法，
乃一偏之見，皆由不知汗出之液在何經也，人多矣，亡陽之汗，乃陽氣飛越，
下焦空虛，此乃危急之症，非參附不能回陽，與自盜等大不相同，醫者全然不知，
并為一病，貽誤無窮，深為可笑。

脫陳，遺尿，目瞑口開，面亮汗油，陽飛欲脫，無藥力挽，擬參附湯法，加入童便，
圖元真接續耳〔陽脫〕。又，子丑為陰陽交界之時，更逢霜降，正不相續，後現脫象，
進兩攝陰陽方，參附湯加五味子。又，陽回，汗止神甦，無如陰液欲涸，心熱渴飲，
姑救胃汁。人參、麥冬、五味、茯神、建蓮。又，腎真未全收納，便溺自遺，
無如咽燥喉痛，陽雖初回，陰氣欲盡，難進溫熱之補，大意收攝真陰為治。
人參、麥冬、五味、熟地炭、茯神、遠志炭、菖蒲根。又，胃虛，客氣上逆為呃噫，
痰帶血腥，咽中微痛，用鎮攝法。人參、熟地、北味、茯神、青鉛。

周，脈革無根，左尺如無，大汗後，寒痙，頭巔痛，躁渴不寐，此屬亡陽，
平昔飲酒少穀，回陽辛甘，未得必達，有乾嘔格拒之狀，真危如朝露矣，
勉議仲景救逆湯，收攝潰散之陽，冀有小安，再議治病，救逆湯加參附。

徐，恰交第七日，鼾聲呵欠，目瞑煩躁，診脈微細而促，此皆二氣不相接續，
衰脫之徵最速，是清神熄風方法，難以進商，急固根蒂，倣河間地黃飲〔陰陽並虛〕。
熟地、附子、蓯蓉、萸肉、杞子、遠志、菖蒲、川斛。

黃，腎脈不得上縈，肝風突起掀旋，呵欠鼾聲，口噤汗出，陰陽不續，危期至速，
地黃飲子極是。熟地炭、萸肉炭、川斛、天冬、淡蓯蓉、牛膝炭、五味、遠志、茯神，
飲子煎法。

凌，脈大不斂，神迷囈語，陰陽不相交合，為欲脫之象，救陰無速功，
急急鎮固陰陽，冀其甦息。人參、茯神、阿膠、淮小麥、龍骨、牡蠣。又，陰液枯槁，
陽氣獨升，心熱驚惕，倏熱汗泄，議用復脈湯，甘以緩熱，充養五液，
復脈去薑桂加牡蠣。又，胃弱微嘔，暫與養陽明胃津方。
人參、炒麥冬、炒白粳米、茯神、鮮蓮子肉、川斛，又，人參
〔秋石水拌烘〕、熟地炭、天冬、麥冬、茯神、鮮生地，又，秋燥上薄，嗽其微嘔，
宜調本，兼以清燥。人參〔秋石水拌烘〕、麥冬、玉竹、生甘草、南棗、白粳米，
又，安胃丸〔二錢〕，秋石拌人參湯送。

某氏，脈如雀啄，色枯氣促，身重如山，不思納穀，乃氣血大虛，慮其暴脫。
人參、生地、阿膠、麥冬、炙草、左牡蠣。又，補攝足三陰。
人參、熟地炭、棗仁、茯神、五味、鮮蓮子肉。

朱氏，久損不復，真氣失藏，交大塞節，初之氣，厥陰風木主候，肝風乘虛上擾，
氣升則嘔吐，氣降則大便，寒則脊內更甚，熱則神煩不寧，是中下之真氣杳然，
恐交春前後，有厥脫變幻，擬進鎮逆法。
人參、生牡蠣、龍骨、附子、桂枝木、生白芍、炙草。艾，自半月前，寒熱兩日，
色脈愈弱，食減寢少，神不自持，皆虛脫之象，議固之濇之，不及理病。
人參、生龍骨、牡蠣、桂枝、炙草、南棗肉。又，脈神稍安，議足三陰補方。
人參、砂仁末炒熟地、炒黑杞子、茯神、五味、牛膝炭。脫即死也，諸病之死，
皆謂之脫，蓋人病則陰陽偏勝，偏勝至極即死矣，人之生也，負陰抱陽，又曰，
陰在內，陽之守也，陽在外，陰之使也，是故陰中有陽，陽中有陰，其陰陽樞紐，
自有生以至老死，頃刻不離，離則死矣，故古聖先賢，創著醫籍，百病千方，
無非為補偏救弊，和協陰陽，使人得盡其天年而已，夫脫有陰脫陽脫之殊，
內經論之最詳，難經又言脫陽者見鬼，脫陰者目盲，此不過言其脫時之情狀也，
明理者須預為挽救則可，若至見鬼目盲而治之，已無及矣，今觀先生之治法，
回陽之中必佐陰藥，攝陰之內必兼顧陽氣，務使陽潛陰固，庶不致有偏勝之患，
至於所脫之症不一，如中風眩暈嘔吐喘衄，汗多亡陽之類，是陽脫也，瀉痢崩漏胎產，
下多亡陰之類，是陰脫也，痧脹乾霍亂，痞脹厥，臟腑窒塞之類，是內閉外脫也，
陽脫於上，陽脫於下，即人死而魂升魄降之謂也，總之陰陽樞紐不脫，病雖重不死，
然則陰陽樞紐何在，其在於命門歟〔華岫雲〕。

<h2>脾胃</h2>
錢，胃虛少納，土不生金，音低氣餒，當與清補〔胃陰虛不飢不納〕。
麥冬、生扁豆、玉竹、生甘草、桑葉、大沙參。

王，數年病傷不復，不飢不納，九竅不和，都屬胃病，陽土喜柔偏惡剛燥，
若四君異功等，竟是治脾之藥，腑宜通即是補，甘濡潤，胃氣下行，則有效驗。
○。麥冬〔一錢〕、火麻仁〔一錢半炒〕、水炙黑小甘草〔五分〕、生白芍二錢，
臨服入青甘蔗漿一杯。

某二四，病後胃氣不甦，不飢少納，姑與清養。
鮮省頭草〔三錢〕、白大麥仁〔五錢〕、新會皮〔一錢〕、陳半夏麴〔一錢〕、川斛〔三錢〕、
烏梅〔五分〕。

某三四，脈濇，體質陰虧偏熱，近日不飢口苦，此胃陰有傷，邪熱內熾，
古稱邪火不殺穀是也。金石斛、陳皮夏麴、生穀芽、廣皮白、陳香豉、塊茯苓。

某，理肺養胃，進以甘寒〔肺胃陰虛〕。
甜杏仁、玉竹、花粉、枇杷葉、川貝、甜水梨汁。

某，脈數，口渴有痰，乃胃陰未旺。
○。炒麥冬、生白扁豆、生甘草、白粳米、北沙參、川斛。

陳二十，知飢少納，胃陰傷也。麥冬、川斛、桑葉、茯神、蔗漿。

某，胃陽受傷，腑病以通為補，與守中必致壅逆〔胃陽虛〕。
人參、粳米、益智仁、茯苓、廣皮、炒荷葉。

某，食穀不化，胃無火也。生白芍、厚朴、新會皮、益智仁、茯苓、砂仁。

計三三，陽微痰黑，食入不化。人參、生益智、桂心、茯神、廣皮、煨薑。

高六八，脈耎小帶弦，知飢不欲食，晨起吐痰，是胃陽不足，宜用外臺茯苓飲。又，
人參、白朮、茯苓、廣皮、半夏、枳實皮、白蒺藜、地栗粉。

席二三，脈右濡，臍上過寸有聚氣橫束，幾年來食難用飽，每三四日一更衣，
夫九竅失和，都屬胃病，上脘部位為氣分，清陽失司，倣仲景微通陽氣為法。
○。薤白、瓜蔞汁、半夏、薑汁、川桂枝、鮮菖蒲。

某三二，脈濡自汗，口淡無味，胃陽憊矣。人參、淡附子、淡乾薑、茯苓、南棗。

王，脈小，右弦，病屬勞倦，飲食不和，醫投柴葛，雜入消導，升表攻裡，
致汗泄三日，脘中不饑，全是胃陽大傷，防有噦呃厥逆之變。
生益智仁、薑汁、半夏、茯苓、丁香、炒黃米。

孫，長夏熱傷，為瘧為痢，都是脾胃受傷，老年氣衰，不肯自復，清陽不肯轉旋，
脘中不得容納，口味痰吐不清，脈弦右濡濇，下焦便不通調，九竅不和，都胃病也，
此剛補不安，陽土不耐辛熱矣，議宣通補方，如大半夏湯之類，大半夏湯加川連薑汁。
又，小溫中丸。

錢二二，壯年肌柔色黯，脈小濡濇，每食過不肯運化，食冷物臍上即痛，
色脈參合病象，是胃陽不旺，濁陰易聚，醫知腑陽宜通，自有效驗。
良薑、草果、紅豆蔻、厚朴、生香附、烏藥。

汪，舌痰黃，脘痺痹不饑，形寒怯冷，脾陽式微，不能運布氣機，
非溫通焉能宣達〔脾陽虛〕。半夏、茯苓、廣皮、乾薑、厚朴、蓽撥。

周四十，脈象窒塞，能食少運，便溏，當溫通脾陽。
○。生白朮〔一錢半〕、茯苓〔三錢〕、益智仁〔一錢〕、淡附子〔一錢〕、乾薑〔一錢〕、
蓽撥〔一錢〕。又，溫通脾陽頗適，
脈象仍然窒塞，照前方再服二劑，如丸方，當以脾腎同治著想。

吳，酒多穀少，濕勝中虛，腹痛便溏，太陰脾陽少健，平胃合四苓加穀芽。

王五十，素有痰飲，陽氣已微，再加悒鬱傷脾，脾胃運納之陽愈憊，致食下不化，
食已欲瀉，夫脾胃為病，最詳東垣，當升降法中求之〔脾胃陽虛〕。
人參、白朮、羌活、防風、生益智、廣皮、炙草、木瓜。

張十九，食加便溏，胃醒脾不運也，方藥當以太陰陽明是調，異功散加甘松益智。

周四二，脈緩弱，脘中痛脹，嘔湧清涎，是脾胃陽微，得之積勞，午後病甚，
陽不用事也，大凡脾陽宜動則運，溫補極是，而守中及膩滯皆非，其通腑陽間佐用之。
人參、半夏、茯苓、生益智、生薑汁、淡乾薑、大便不爽，間用半硫丸。

朱五四，陽微，食後吞酸。
○。茯苓〔四兩〕、炒半夏〔二兩〕、廣皮〔二兩〕、生於朮〔二兩〕、厚朴〔一兩〕、
淡乾薑〔一兩〕、蓽澄茄〔一兩〕、淡吳萸〔一兩〕、公丁香〔五錢〕、水法丸。

某二八，脈弦，食下䐜脹，大便不爽，水穀之濕內著，脾陽不主默運，
胃腑不能宣達，疏脾降胃，令其升降為要〔濕傷脾胃〕。
金石斛〔三錢〕、厚朴〔一錢〕、枳實皮〔一錢〕、廣皮白〔一錢半〕、苦參〔一錢〕、
神麯〔一錢半〕、茯苓皮〔三錢〕、麥芽〔一錢半〕。

陳三八，厥陰三瘧半年，夏至節交，春木退舍，大寒熱而倏解，病傷未旺，
雨濕蒸逼外臨，內受水穀不運，洞泄之後，而神倦食減，濕傷脾胃清氣，
用東垣清暑益氣主之。清暑益氣法

洪嫗，脈虛濇弱，面乏淖澤，鼻冷肢冷，肌腠麻木，時如寒凜微熱，
欲溺大便有不化之形，穀食不納，此陽氣大衰，理進溫補，用附子理中湯〔脾腎陽虛〕。

趙三七，氣分本虛，衛少外護，畏風怯冷，冬天大氣主藏，夏季氣泄外越，
此天熱煩倦一因也，是氣分屬陽，故桂附理陽頗投，攷八味古稱腎氣，
有通攝下焦之功，能使水液不致泛溢，其中陰藥味厚為君，乃陰中之陽藥，施於氣虛，
未為中窾，歷舉益氣法，無出東垣範圍，俾清陽施轉，脾胃自強，偏寒偏熱，
總有太過不及之弊，補中益氣加麥冬北味〔中氣虛〕，又，間服四君子湯。

宣三五，痛而納食稍安，病在脾絡，因饑餓而得，當養中焦之營，甘以緩之，
是其治法〔饑傷〕，歸建中湯。

戈，小便短濇渾濁，大便頻溏，不欲納穀，此傷食惡食也，當分消土〔食傷〕。
生益智、廣皮、茯苓、澤瀉、炒白芍、炒山查。脾胃之論，莫詳於東垣，
其所著補中益氣，調中益氣，升陽益胃等湯，誠補前人之未備，察其立方之意，
因以內傷勞倦為主，又因脾乃太陰濕土，且世人胃陽衰者居多，故用參耆以補中，
二朮以溫燥，升柴升下陷之清陽，陳皮木香，理中宮之氣滯，脾胃合法，若用之得宜，
誠效如桴鼓，蓋東垣之法，不過詳於治脾，而略於治胃耳，乃後人宗其意者，
凡著書立說，竟將脾胃總論，即以治脾之藥，籠統治胃，舉世皆然，今觀葉氏之書，
始知脾胃當分析而論，蓋胃屬戊土，脾屬己土，戊陽己陰，陰陽之性有別也，臟宜藏，
腑宜通臟腑之體用各殊也，若脾陽不足，胃有寒濕，一臟一腑，皆宜於溫燥升運者，
自當恪遵東垣之法，若脾陽不虧，胃有燥火，則當遵葉氏養胃陰之法，觀其立論云，
納食主胃，運化主脾，脾宜升則健，胃宜降則和，又云，太陰濕土，得陽始運，
陽明陽土，得陰自安，以脾喜剛燥，胃喜柔潤也，仲景急下存津，其治在胃，
東垣大升陽氣，其治在脾，此種議論，實超出千古，故凡遇稟質木火之體，
患燥熱之症，或病後熱傷肺胃津液，以致虛痞不食，舌絳咽乾，煩渴不寐，肌燥熇熱，
便不通爽，此九竅不和，都屬胃病也，豈可以耆朮升柴治之乎，故先生必用降胃之法，
所謂胃宜降則和者，非用辛開苦降，亦非苦寒下奪，以損胃氣，不過甘平，
或甘涼濡潤，以養胃陰，則津液來復，使之通降而已矣，此義，即宗內經所謂六腑者，
傳化物而不藏以通為用之理也，今案中所分胃陰虛，胃陽虛，脾胃陽虛，中虛，饑傷，
食傷，其種種治法，最易明悉，余不參贅，總之脾胃之病，虛實寒熱，宜燥宜潤，
固當詳辨，其於升降二字，尤為緊要，蓋脾氣下陷固病，即使不陷，而但不健運，
已病矣，胃氣上逆固病，即不上逆，但不通降，亦病矣，故脾胃之治法，
與各門相兼者甚多，如嘔吐腫脹泄瀉，便閉不食，胃痛腹痛，木乘土諸門，尤宜並參，
互相討論，以明其理可也〔華岫雲〕。

徐評，發明亦切當。

<h2>木乘土</h2>
某，肝厥犯胃入膈〔肝胃〕。
○。半夏、薑汁、杏仁、瓜蔞皮、金鈴子、延胡、香豆豉、白蔻。

鮑三三，情懷不適，陽氣鬱勃於中，變化內風，掀旋轉動，心悸流涎，
麻木悉歸左肢，蓋肝為起病之源，胃為傳病之所，飲酒中虛，便易溏滑，議兩和肝胃。
桑葉、炒丹皮、天麻、金斛、川貝、地骨皮。

吳，脈左數，右濡，氣塞心痛，養胃平肝。
半夏、茯苓、炒麥冬、柏子仁、川楝子、青橘葉。

顧五一，脈弦，胃脘痺痹痛，子後清水泛溢，由少腹湧起，顯是肝厥胃痛之症。○。吳萸
〔五分〕、川棟子〔一錢〕、延胡〔一錢〕、茯苓〔三錢〕、桂枝木〔五分〕、高良薑〔一錢〕。
某二九，脈左弦，右濇，中脘痛及少腹，病在肝胃。
川棟子、青皮、生香附、小茴、茯苓、南棗。

某三二，舌白惡心，液沫泛溢，病在肝胃，當陽泄濁。
吳萸〔七分〕、乾薑〔一錢〕、薑汁〔三分〕、茯苓〔三錢〕、南棗〔一枚〕。

任三八，此情志不遂，肝木之氣，逆行犯胃，嘔吐膈脹，開懷談笑可解，凝滯血藥，
乃病之對頭也。延胡、川棟子、蘇梗、烏藥、香附、紅荳蔻。

王四三，胃脘痛，高突而堅，嘔清涎血沫，滴水不能下咽，四肢冷，肌膚麻木，
搥背脊病勢略緩，此屬肝厥犯胃。
開口吳萸、金鈴子、炒延胡、生香附、高良薑、南山查。某，脈左弦，少寐，
氣從左升，泄肝和胃。
生左牡蠣〔五錢〕、川棟子肉〔一錢〕、化州橘紅〔一錢半〕、茯苓〔三錢〕、澤瀉〔一錢〕。

某，脈緩，左弦，晨倦食減，在土旺之候，急調脾胃。戊己湯去甘草加穀芽。

程五六，曲運神機，心多擾動，必形之夢寐，診脈時，手指微震，食納痰多，
蓋君相動主消爍，安穀不充形骸，首宜理陽明以制厥陰，勿多歧也。
人參、枳實、半夏、茯苓、石菖蒲。

某，通補陽明和厥陰。人參、茯苓、半夏、高良薑、吳萸、生白芍。

某四一，肝逆犯胃，脘痛腹鳴，氣撐至咽。
川楝子、桂枝木、淡乾薑、川椒、生白芍、吳萸、烏梅、茯苓。

程五二，操家，煩動嗔怒，都令肝氣易逆，乾嘔味酸，木犯胃土，風木動，
乃晨泄食少，形瘦脈虛，先議安胃和肝。人參、半夏、茯苓、木瓜、生益智、煨薑。

華二三，據說氣攻脅脹，春起秋愈，此內應肝木，飽食不和，肝傳胃矣。
焦白朮、半夏、柴胡、枳實、生香附、廣皮、乾荷葉湯泛丸。

毛，目微黃，舌黃，煩渴脅肋板實，呼吸周身牽掣，起於頻吐食物痰飲，
即胸脘痛脹，此肝木犯胃，諸氣痺痹阻，雖平昔宜於溫補，今治病宜痛氣分。
半夏〔一錢半〕、廣皮白〔一錢〕、大杏仁〔十粒〕、白蔻仁〔八分〕、川棟子〔一錢〕、
炒延胡〔一錢〕、生薑〔五分〕、土瓜蔞皮〔一錢〕。又，心中懊惱噎痛，氣分熱痰未平，
用溫膽法。
竹茹〔一錢炒黃〕、炒半夏〔一錢〕、茯苓〔一錢半〕、枳實〔一錢〕、桔梗〔八分〕、
橘紅〔一錢〕、生薑〔三分〕。王十三，癖積，是重著有質，今痛升有形，痛解無跡，
發於暮夜，衝逆，欲嘔不吐，明是厥氣攻胃，由惱怒強食，氣滯紊亂而成病，
發時用河間金鈴子散，兼以宣通陽明凝遏可愈。
金鈴子、延胡、半夏、瓜蔞皮、山梔、橘紅。

秦二七，面長身瘦，稟乎木火之形，氣阻脘中，食少礙痛，胃口為逆，
乃氣火獨熾之象，忌用燥熱劫津，治以平肝和胃。
降香、鬱金、山梔、橘紅、枇杷葉、蘇子、川貝母、薑皮。

朱五十，半百已衰，多因神傷思慮，夏四月大氣發泄，遂加便溏，長夏暑熱，
無有不大耗氣分，寒熱之來乃本氣先怯，而六氣得以乘虛，今不思納穀之因，
皆寒熱二氣擾逆，胃脘清真受戕，所以致困莫甦，不煩不渴，胃陽虛也，
凡醒胃必先制肝，而治胃與脾迥別，古稱胃氣以下行為順，區區朮甘之守，
升柴之升，竟是脾藥，所以鮮克奏效。人參、茯苓、炒麥冬、大麥仁、木瓜、烏梅。

董，病久，正氣已衰，喜熱惡寒為虛，診得左脈尚弦，病在肝，
但高年非伐肝平肝為事，議通補胃陽。
人參、茯苓、煨薑、新會皮、炒粳米、炒荷葉蒂。

陸六三，咽屬胃，胃陰不升，但有陽氣薰蒸，致咽燥不成寐，衝逆心悸，震動如驚，
厥陰內風，乘胃虛以上僭，胃脈日虛，肢肌麻木，當用十味溫膽，合秫米湯，
通攝兼進，俾肝胃陽和，可以痊安。
○。人參、茯苓、棗仁、知母、竹茹、半夏、黃色秫米。又，用泄少陽，補太陰法。
六君去甘草加丹皮桑葉金斛湯法丸。

郭，脈弦，心中熱，欲嘔，不思食，大便不爽，乃厥陰肝陽順乘胃口，
陽明脈絡不宣，身體掣痛，當兩和其陽，酸苦泄熱，少佐微辛。
川連、桂枝木、生牡蠣、烏梅、生白芍、川楝子。

芮，前議肝病入胃，上下格拒，考內經諸痛，皆主寒客，但經年累月久痛，
寒必化熱，故六氣都從火化，河間特補病機一十九條亦然，思初病在氣，久必入血，
以經脈主氣，絡脈主血也，此臟腑經絡氣血，須分晰明，投劑自可入彀，更詢初病因驚，
驚則氣逆，初病肝氣之逆，久則諸氣均逆，而三焦皆受，不特胃當其衝矣，
謹陳緩急先後進藥方法，厥陰篇云，氣上撞心，飢不能食，欲嘔，口吐涎沫，
夫木既犯胃，胃受剋為虛，仲景謂制木必先安土，恐防久剋難復，議用安胃一法。
○。川連、川楝子、川椒、生白芍、烏梅、淡薑渣、歸鬚、橘紅。
內經以攻病剋制曰勝方，補虛益體，須氣味相生曰生方，今胃被肝乘，法當補胃，
但胃屬腑陽，凡六腑以通為補，黃連味苦能降，戴元禮云，諸寒藥皆凝濇，
惟有黃連不凝濇，有薑椒歸鬚氣味之辛，得黃連川楝之苦，倣內經苦與辛合，
能降能通，芍藥酸寒，能泄土中木乘，又能和陰止痛，當歸血中氣藥，辛溫上升，
鬚力薄，其氣不升，梅占先春，花發最早，得少陽生氣，非斂之收藥，得連楝苦寒，
內經所謂酸苦泄熱也，以氣與熱俱無形無質，其通逐之法迥異，故辨及之。又，
春分前七日，診右脈虛弦帶濇，左脈小勁而數，胃痛已緩，但常有畏寒鼓慄，
俄頃發熱而解，此肝病先厥後熱也，今歲厥陰司天，春季風木主氣，肝病既久，
脾胃必虛，風木鬱於土宮，營衛二氣，未能流暢於經脈，為營養護衛，
此偏熱偏寒所由來矣，夫木鬱土位，古人制肝補脾，升陽散鬱，皆理偏就和為治，
勿徒攻補寒熱為調，今春半天令漸溫，擬兩和氣血，佐以宣暢少陽太陰，
至小滿氣煖泄越，必大培脾胃後天，方合歲氣體質調理，定春季煎丸二方。
人參、茯苓、廣皮、炙草、當歸、白芍、丹皮、桑葉、薑棗湯法丸。

〔間用煎方〕人參、廣皮、穀芽、炙草、白芍、黃苓、丹皮、柴胡。

卜，有年，冬藏不固，春木萌動，人身內應乎肝，水弱木失滋榮陽氣變化內風，
乘胃為嘔，攻脅為痛，仲景以消渴心熱屬厥陰，內經以吐涎沫為肝病，
肝居左而病熾偏右，木犯土位之徵，經旨謂肝為剛臟，非柔不和，閱醫藥沉桂萸連，
雜以破泄氣分，皆辛辣苦燥，有剛以治剛之弊，倘忽厥逆瘈瘲奈何，議鎮陽熄風法。
生牡蠣、阿膠、細生地、丹參、淮小麥、南棗。又，內風陽氣，鼓動變幻，
皆有形有質，為用太過，前議鹹苦入陰和陽，佐麥棗以和胃制肝獲效，蓋肝木肆橫，
胃土必傷，醫治既僻，津血必枯，唇赤舌絳咽乾，穀味即變膩，顯是胃汁受劫，
胃陰不復，夫胃為陽明之土，非陰柔不肯協和，與脾土有別故也。
生牡蠣、阿膠、細生地、小麥、炒麻仁、炒麥冬、炙草。

張五七，脈小弦，納穀脘中哽噎，自述因乎悒鬱強飲，則知木火犯土，
胃氣不得下行所致，議苦辛泄降法。
黃連、鬱金、香淡豆豉、竹茹、半夏、丹皮、山梔、生薑。又前方泄厥陰，通陽明，
為衝氣吐涎脘痞，不納穀而設，且便難艱阻，胸脹悶，上下交阻，有年最慮關格，
與進退黃連湯。

江，晨起腹痛，食穀微滿，是清濁之阻，按脈右虛左弦，不思飲食，脾胃困頓，
都屬虛象，古人培土必先制木，倣以為法。人參、淡吳萸、淡乾薑、炒白芍、茯苓。

周五九，酒熱濕痰，當有年正虛，清氣少旋，遂致結祕，不能容納，食少，
自述多鬱易嗔，議從肝胃主治。半夏、川連、人參、枳實、茯苓、薑汁。

王五五，噦逆舉發，湯食皆吐，病在胃之上脘，但不知起病之因由，
據云左脅內結瘕聚，肝木侮胃，明係情懷憂勞，以致氣鬱結聚，久病至頗能安穀，
非純補可知，泄厥陰以舒其用，和陽明以利其腑，藥取苦味之降，辛氣宣通矣。
○。川楝子皮、半夏、川連、薑汁、左牡蠣、淡吳萸。

唐，痞逆惡心，是肝氣犯胃，食入臥著，痛而且脹，夜寐不安，亦是胃中不和，
貴乎平肝養胃致其復，若見有形衝逆之狀，攻伐兢進，有痞滿成脹之患。
川連、神麯、吳萸、川楝子、查肉、鬱金。

姚，寒熱嘔吐，脅脹脘痺痹，大便乾濇不暢，古云九竅不和，都屬胃病，法當平肝木，
安胃土，更常進人乳薑汁，以益血潤燥宣通，什後議用大半夏湯。
人參、半夏、茯苓、金石斛、廣皮、菖蒲。

胡氏，經後寒熱，氣衝欲嘔，忽又如饑，仍不能食，視其鼻準亮，欬汗氣短，
多藥胃傷，肝木升逆，非上焦表病。
炙甘草、小生地、芝麻仁、阿膠、麥冬、白芍、牡蠣。

又，照前方去牡蠣加人參。又，衝陽上逆，則煩不得安，仍是陰弱，夫胃是陽土，
以陰為用，木火無制，都係胃汁之枯，故腸中之垢不行，既知陰虧，不必強動大便。
人參、鮮生地、火麻仁、天冬、麥冬、炙草。

徐氏，經候適來，肢骸若撤，環口肉瞤蠕動，兩踝臂肘常冷，夫衝脈血下，
蹻維脈怯不用，衝隸陽明，厥陰對峙，因驚肝病，木乘土位，以致胃衰，
初則氣升至咽，久則懶食脘痞，昔人有治肝不應，當取陽明，陽明不闔，空洞若谷，
厥氣上加，勢必嘔脹吞酸，然陽明胃腑，通補為宜，剛藥畏其劫陰，少濟以柔藥，
法當如是。
人參〔二錢〕、半夏〔薑汁炒三錢〕、茯苓〔三錢〕、淡附子〔七分〕、白粳米〔五錢〕、
木瓜〔二錢〕。胃虛益氣而用人參，非半夏之辛，茯苓之淡，非通劑矣，
少少用附子以理胃陽，粳米以理胃陰，得通補兩和陰陽之義，木瓜以酸，
救胃汁以制肝，兼和半夏附子之剛愎，此大半夏與附子粳米湯合方。

張氏，肝病犯胃，心痛，乾嘔不能納食，肢冷泄瀉，腑經陽失流展，非虛寒也。
金鈴子散加川連烏梅桂枝生薑。

徐氏，屢屢墮胎，下元氣怯，而寒熱久嗽，氣塞填胸，湧吐涎沫，乃鬱勃嗔怒，
肝膽內寄之相火風木，內震不息，犯胃則嘔逆吞酸，乘胸侵咽，必脹悶喉痺痹，
漸漸昏迷欲厥，久延不已，為鬱勞之痾，此治嗽清肺，重鎮消痰，越醫越凶，
考內經肝病主治三法，無非治用治體，又曰治肝不應，當取陽明蓋陽明胃土，
獨當木火之侵侮，所以制其衝逆之威也，是病原治法大略，安胃丸椒梅湯送。

鮑嫗，風泄已止，胃逆不納食。人參、川連、烏梅、木瓜、川斛、橘紅。

朱氏，嗔怒動肝，氣逆惡心，胸脅悶動，氣下墜欲便，是中下二焦損傷不復，
約束之司失職，擬進培土泄木法，亦暫時之計。
烏梅、乾薑、川連、川椒、人參、茯苓、川楝、生白芍。

王氏，寡居多鬱，宿病在肝，邇日暑邪深入，肝病必來犯胃，吐蚘下利得止，
不思穀食，心中疼熱，仍是肝胃本症，況暑濕多傷氣分，人參輔胃開痞，扶胃有益，
幸無忽致疲可也。人參、川連、半夏、薑汁、枳實、牡蠣。又，胃開思食，
仍以制肝和胃。人參、金石斛、半夏、枳實、茯苓、橘紅。

呂氏，季脅之傍，是虛里穴，今跳躍如梭，乃陽明絡空也，況衝脈即血海，
亦屬陽明所管，經行後而病忽變，前案申說已著，茲不復贅，大凡絡虛，通補最宜，
身前衝氣欲脹，衝脈所主病，內經所謂男子內結七疝，女子帶下瘕聚，今也痛無形象，
諒無結聚，祇以冷汗跗寒，食入惡心，鼻準明，環口色青，肝胃相對，一勝必一負，
今日議理陽明之陽，佐以宣通奇脈，仲景於動氣一篇，都從陽微起見，倣以為法。
人參、茯苓、淡熟附子、生蘄艾、桂枝木、炒黑大茴、紫石英、生杜仲。

朱氏，上冬用溫通奇經，帶止經轉，兩月間，納穀神安，今二月初二日，偶涉嗔忿，
即麻痺痹乾嘔耳聾，隨即昏迷如厥，診脈寸強尺弱，食減少，口味淡，微汗，
此厥陰之陽化風，乘陽明上犯，蒙昧清空，法當和陽益胃治之。
人參〔一錢〕、茯苓〔三錢〕、炒半夏〔一錢半〕、生白芍〔一錢〕、烏梅〔七分肉〕、
小川連〔二分〕、淡生薑〔二分〕、廣皮白〔一錢〕，此厥陰陽明藥也，胃腑以通為補，
故主之以大半夏湯，熱擁於上，故少佐薑連以瀉心，肝為剛臟，
參入白芍烏梅以柔之也。又，三月初五日，經水不至，腹中微痛，
右脅蠕蠕而動皆陽明脈絡空虛，衝任無貯，當與通補入絡。
人參〔一錢〕、當歸〔二錢〕、茺蔚子〔二錢〕、香附〔醋炒一錢〕、茯苓〔三錢〕、
小茴〔一錢〕、生杜仲〔二錢〕。又，照方去茺蔚杜仲白芍官桂。

某氏，久有痛經，氣血不甚流暢，驟加暴怒傷肝，少腹衝氣上犯，逆行於肺為欬，
寒熱聲嗄，脅中拘急，不飢不納，乃左升右降不司轉旋，致失胃氣下行為順之旨，
故肝用宜泄，胃腑宜通，為定例矣。鉤藤、丹皮、桑葉、半夏麯、茯苓、廣皮白。又，
威喜丸。

唐，積勞內傷，脘悶脅脹，嘔吐格拒，眩暈不得臥，陽挾內風暴張，恐其忽然瘈厥，
議通胃平肝法。小川連、薑汁、半夏、牡蠣、川楝子、生白芍。江，拒按為實，
患目病來屬肝，痛必多嘔，大便祕濇，肝病及胃，當苦辛泄降，少佐酸味。
小川連、生淡乾薑、半夏、枳實、黃芩、生白芍。

顧五十，陽明脈衰，形寒，痞，飢不食，心痛，洞泄兼嘔。
人參、吳萸、茯苓、半夏、生薑、炒黃粳米。

某，勞怒傷陽，氣逆血鬱致痛，痞脹便溏，風木侮土，前方既效，與通補陽明厥陰，
大半夏湯去蜜加桃仁柏子仁當歸棗湯法丸。

某，脈微小弱，是陽氣已衰，今年太陰司天，長夏熱泄氣分，不食不運味變酸苦，
脾胃先受困也，稍涉嗔怒，木乘土中，益加不安，從東培土制木法。
人參、廣皮、茯苓、益智、木瓜、淡薑渣。

夏，通補陽明，開泄厥陰。人參、半夏、茯苓、橘紅、吳萸、白芍。

汪氏，氣滯脾弱〔肝脾〕。逍遙散加鬱金砂仁末。

席，大便未結，腹中猶痛，食入有欲便之意，胃陽未復肝木因時令尚橫，
用泄木安土法〔肝脾胃〕。人參、木瓜、厚朴、茯苓、益智仁、青皮。

江，鎮衝任，溫養下焦頗效，所議治嗽肺藥，寒涼清火，背謬顯然。
炒黑杞子、淡蓯蓉、小茴香拌炒當歸、沙苑、石殼建蓮、茯神，紫石英煎湯，煎藥。
又，動怒，脘下痛，不飲食，是肝厥犯脾胃，病外生枝，最非善調之理，
理氣皆破泄難用，議進制肝木益胃土一法。
人參〔一錢〕、炒焦白芍〔一錢半〕、真枷南香〔汁沖五小匙〕、炒焦烏梅〔三分酸泄肝陽〕、
茯苓〔五錢切小塊甘淡益胃〕、化橘紅〔五分宣通緩痛〕，又，
人參、嫩鉤藤、明天麻、化橘紅、炒烏梅肉、茯苓、伽南香。

朱，胃弱痰多，補虛宜通，肝陽易升，左頰赤，佐泄少陽〔肝膽胃〕。
人參、炒半夏、茯苓、鉤藤、經霜桑葉、煨薑、南棗。

范五七，脾竅開舌，舌出流涎為脾病，剋脾者少陽膽木，以養脾泄膽治〔膽脾〕。
人參、於朮、天麻、薑黃、桑葉、丹皮。

某，補太陰，泄少陽。人參、茯苓、焦朮、炙草、廣皮、白芍、炒丹皮、桑葉。又，
照方去甘草桑葉加木瓜。

李五十，少陽木火，犯太陰之土，持齋淡薄，中虛熱灼，以補脾和肝，為久長調理，
四君子加芩芍桑葉丹皮。

金，能食運遲，舌紋裂，左頤肉腫，不喜飲水，太陰脾陽鬱，法當補土泄木。
於朮、茯苓、新會皮、炙草、煨益智、柴胡、丹皮、白芍。

張二九，脈小弱，是陽虛體質，由鬱勃內動少陽木火，木犯太陰脾土，
遂致寢食不適，法當補土泄木。
人參〔一錢半〕、白朮〔一錢半〕、半夏〔一錢〕、茯苓〔二錢〕、甘草〔五分〕、廣皮〔一錢〕、
丹皮〔三錢〕、桑葉〔一錢〕、薑〔一錢〕、棗〔二錢〕。肝為風木之臟，
又為將軍之官，其性急而動，故肝臟之病，較之他臟為多，而婦女尤甚，肝病必犯土，
是侮其所勝也，本臟現症，仲景云，厥陰之為病，消渴，氣上撞心，心中疼熱，
飢而不欲食，食則吐蚘，下之利不止，又內經所載肝病，難以盡述，大凡其脈必弦，
脅或脹或疼，偏寒偏熱，先厥後熱，若一犯胃，則惡心乾嘔，脘痞不食，吐酸水涎沫，
剋脾則腹脹，便或溏，或不爽，肢冷肌麻，案中治法，有陰陽虛實之殊，略舉而敘述之，
若肝陰胃陰未虧，肝陽亢逆犯胃，先生立法，用藥則遠柔用剛，泄肝如吳萸椒桂，
通胃如半夏薑汁薑附，加益智枳朴等，則兼運脾陽，中虛必用人參，故大半夏湯，
附子粳米湯，進退黃連湯，瀉心法，治中法，溫膽等湯是也，若肝陰胃汁已虛，
木火熾盛，風陽擾胃，用藥忌剛用柔，養肝則阿膠生地白芍麻仁木瓜，
養胃則人參麥冬知母粳米秫米等是也，至於平治之法，則剛柔寒熱兼用，烏梅丸，
安胃丸，逍遙散，若四君六君異功戊己，則必加泄肝之品，用桑葉丹皮者，先生云，
桑葉輕清，清泄少陽之氣熱，丹皮苦辛，清泄肝膽之血熱，用金鈴子散者，川楝苦寒，
真泄肝陽，延胡專理氣滯血濇之痛，此皆案中之綱領也，余另分此一門者，
因嘔吐不食，脅脹脘痞等恙，恐醫者但認為脾胃之病，不知實由肝邪所致，
故特為揭出，以醒後人之目耳，且世人但知風勞臌膈為四大重症，不知土敗木賊，
肝氣日橫，脾胃日敗，延致不救者多矣，可不究心於此哉〔華岫雲〕。徐評，
諸案大抵皆胸痺痹痞滿，及痰飲內蓄之症，治痞痺痹之方，最忌人參而此欲其壯土以制木，
用者甚多，必有遺病，至於蓄痰症，全不齒及，尤屬辨症不清，其中精思巧意，
中病處頗多，亦得失參半也。

<h2>腫脹</h2>
某五一，食穀不運，腫脹嘔惡，大便不爽，脈弦色黃，此胃陽式微，升降失司使然，
法當溫通陽氣〔胃陽虛〕。
吳萸〔八分〕、半夏〔三錢〕、蓽撥〔一錢〕、淡乾薑〔一錢〕、生薑汁〔五分〕、
廣板白〔一錢半〕。

陳三八，診脈右大而緩，左如小數促，冬季寒熱身痛，汗出即解，
自勞役飢飽嗔怒之後，病勢日加，面浮足腫，呼吸皆喘，目淚鼻衄，臥著氣衝欲起，
食納留中不運，時序交夏，脾胃主候，睹色脈情形，中滿脹病日來矣，
蓋此症屬勞倦致損，初病即在脾胃，東垣云，胃為衛之本，脾乃營之源，臟腑受病，
營衛二氣，晝夜循環失度為寒為熱，原非瘧邪半表半裡之症，斯時若有明眼，
必投建中而愈，經言勞者溫之，損者益之，建中甘溫，令脾胃清陽自立，中原砥定，
無事更遷，仲景亦謂男子脈大為勞，則知內經仲景垣垂訓，真規矩準繩至法，
且汗泄積勞，都是陽傷，醫藥辛走劫陽，苦寒敗胃，病人自述飲蔗即中脘不舒，
頃之少腹急痛便稀，其胃陽為苦辛大傷明甚，又述咳頻，衝氣必自下上逆，
夫衝脈隸於陽明，胃陽傷極，中乏坐鎮之真氣，衝脈動，則諸脈交動，濁陰散漫上布，
此臥著欲起矣，愚非遙指其脹，正合內經濁氣在上，則生䐜脹，
太陰所至為腹脹相符也，昔有見痰休治痰，見血休治血，當以病因傳變推求，
故辨論若此。厚朴、杏仁、人參、茯苓、蜜煨薑、南棗，厚朴杏仁，取其能降氣，
參苓薑棗，取其建立胃中之清陽，而和營衛也。

吳二四，單脹溺少，溫通頗適，當用大鍼砂丸一錢二分，八服，〔脾陽虛〕。

某，食下䐜脹，舌黃，當治脾陽。生白朮〔一錢半〕、廣皮〔一錢〕、茯苓〔三錢〕、厚朴
〔一錢〕、木瓜〔五分〕、淡附子〔七分〕。

徐三九，攻痞變成單脹，脾陽傷極，難治之症。
生白朮、熟附子、茯苓、厚朴、生乾薑。

錢，食入腹脹，已五十日，且痛必有形攻動，頭中微痛，夫痞滿屬氣，痛因氣滯，
二便既通，其滯未必在乎脹胃，從太陽脾陽傷，以辛溫開泄主之。
桂枝、生白芍、淡乾薑、厚朴。又，照方去白芍加生益智仁茯苓。

楊五十，飲酒聚濕，太陰脾陽受傷，單單腹脹，是濁陰之氣錮結不宣通，二便不爽，
治以健陽運濕。生茅朮、草果、附子、廣皮、厚朴、茯苓、蓽撥、豬苓。

吳四三，食下䐜脹，便溏不爽，肢木不仁，此脾陽困頓，不能默運使然，
溫通中陽為主。
白朮〔三錢〕、附子〔一錢〕、炮薑〔一錢半〕、桂枝木〔一錢〕、茯苓〔三錢〕、蓽撥〔一錢〕。

僧四七，俗語云，膏粱無厭發癰疽，淡泊不堪生腫脹，今素有脘痛，氣逆嘔吐，
漸起腫脹，乃太陰脾臟之陽受傷，不司鼓動運行，陰土宜溫，佐以制木治。
生於朮、茯苓、廣皮、椒目、厚朴、益智仁、良薑。

某六七，左脈弦，脹滿不運，便泄不爽，當溫通脾陽。
○。草果仁〔一錢〕、茯苓皮〔三錢〕、大腹皮〔三錢〕、廣皮〔一錢半〕、青皮〔一錢〕、
厚朴〔一錢半〕、木豬苓〔一錢半〕、椒目〔五分〕。

吳，寒熱傷中，腹微滿，舌白，用治中法。
人參、益智、廣皮、茯苓、澤瀉、金斛、木瓜。

周五五，久嗽四年，後失血，乃久積勞傷，酒肉不忌，濕鬱脾陽為脹，問小溲僅通，
大便仍溏，濁陰乘陽，午後夜分尤劇。生於朮、熟附子。

陳五十，積勞，脾陽傷，食下脹，足腫。
生白朮、茯苓、熟附子、草果仁、厚朴、廣皮。

某，躬耕南畝，曝於烈日，漬於水土，暑濕內蒸為瀉痢，邪去正傷，臨晚跗腫腹滿，
乃脾陽已困，諸氣不司運行，濁陰漸爾竊據，內經病機，諸濕腫滿，皆屬於脾。
生白朮、草蔻、茯苓、厚朴、附子、澤瀉。

鄒三九，深秋霍亂轉筋，必有暴冷傷及脾胃，病機一十九條，河間皆謂熱，
亦屬偏見，愈瀉愈脹，豈是實症，夫酒客之濕，皆脾胃陽微不運，致濕邪凝聚，
氣壅成脹，見脹滿徹投攻下，不究致病之因，故曰難調之症。
生白朮、草果、熟附子、厚朴、廣皮、茯苓。

陳四四，苦寒多用，胃陽久傷，右脅痛，嘔酸濁，皆濁陰上干，
用辛芋溫中補虛痛減，病人述早上腹寬，暮夜氣緊微硬，大便不爽，有單腹脹之憂，
〔脾胃陽虛〕。人參、生白朮、茯苓、肉桂、歸身、益智、廣皮、煨薑。

趙五四，胸腹脹滿，久病痰多。
生白朮〔二兩〕、茯苓〔二兩〕、厚朴〔一兩〕、肉桂〔五錢〕、薑汁丸。本草云，
厚朴與白朮能治虛脹，倣潔古枳朮之意也，佐茯苓通胃陽，肉桂入血絡，
則病邪可卻矣。

楊，脈沉小弦，中年已後，陽氣不足，痰飲水寒，皆令逆趨，致運納失和，
漸有脹滿浮腫，法以辛溫宣通，以本病屬脾胃耳。
人參〔一錢〕、茯苓〔三錢〕、白芍〔一錢半〕、淡附子〔一錢〕、薑汁〔三分調〕。

倪二十，腹耎膨，便不爽，腑陽不行。
生益智、茯苓、生穀芽、廣皮、砂仁殼、厚朴，又，六腑不通爽，凡濁味食物宜忌。
雞肫皮、麥芽、山查、砂仁、陳香櫞，又，脈沉小緩，早食難化，晚食夜脹，
大便不爽，此腑陽久傷，不司流行，必以溫藥疏通，忌食閉氣粘葷。
生白朮、附子、厚朴、草果、茯苓、廣皮白、檳榔汁。

浦四九，腎氣丸，五苓散，一攝少陰，一通太陽，濁泄溺通，腹滿日減，不為錯誤，
但虛寒脹病，而用溫補，閱古人調劑，必是通法，蓋通陽則濁陰不聚，
守補恐中焦易鈍，喻氏謂能變胃，而不受胃變，苟非純剛之藥，曷勝其任，〔腎胃陽虛〕。
議於暮夜服玉壼丹五分，晨進。人參、半夏、薑汁、茯苓、枳實、乾薑。

陳六二，老人脾腎陽衰，午後暮夜，陰氣用事，食納不適，脹鳴䐜脹，時泄，
治法初宜剛劑，俾陰濁不僭，陽乃復辟。
人參〔一錢半〕、淡附子〔一錢〕、淡乾薑〔八分〕、茯苓〔三錢〕、炒菟絲〔三錢〕、
胡蘆巴〔一錢〕，此治陽明之陽也，若參入白朮甘草，則兼走太陰矣。

某三七，腫脹由足入腹，診脈細軟，不能運穀，當治太陰太陰，〔脾腎陽虛〕。生白朮、
厚朴、茯苓、淡附子、淡乾薑、蓽撥。

馬三六，暮食不化，黎明瘕泄，乃內傷單脹之症，脾腎之陽積弱，據理當用腎氣丸。
顧四三，脈微而遲，色衰萎黃，蟹為介屬，鹹寒沉降，凡陽氣不足者，食之損陽，
其致病之由，自試二次矣，久利久泄，古云無不傷腎，今浮腫漸起自下，
是水失火而敗，若非煖下，徒見泄瀉有紅，為脾胃濕熱，必致中滿敗壞。
生茅朮、熟地炭、熟附子、淡乾薑、茯苓、車前。

某，脾腎虛寒多瀉，由秋冬不愈，春木已動，勢必剋土，腹滿，小便不利，
乃腫病之根，若不益火生土，日吃疲藥，焉能卻病。
人參、白朮、附子、生益智、菟絲子、茯苓。

姚四八，據說情懷不適，因嗔怒，痰嗽有血，視中年形瘁肉消，漸漸腹脹跗腫，
下午漸甚，陽氣日奪，早服腎氣丸三錢，晝服五苓散，〔腎陽虛〕。

殷氏，行動氣墜於下，臥著氣擁於上，此跗腫晝甚，頭脹夜甚，總是中年陽微，
最有腹大喘急之事，濟生丸〔十服〕。

某，陽微陰結，腫脹。附子、苡仁、白朮、木防己、澤瀉、細辛。

朱，陽明胃逆，厥陰來犯，丹溪謂上升之氣，自肝而出，清金開氣，
亦有制木之功能，而痛脹稍緩，議以溫膽加黃連方，〔肝胃不和〕。
○。半夏、茯苓、橘紅、枳實、竹茹、川連、生白芍。

某二八，舌微黃，瘕逆，脘胸悉脹，當和肝胃。
桂枝木、乾薑、青皮、吳萸、川楝子、炒半夏。

秦，兩年初秋發瘍，脈絡氣血不為流行，而腹重墜，臥則頗安，臍左動氣，
臥則尤甚，吐冷沫，常覺冷氣，身麻語塞，肝風日熾，疏泄失職，經以肝病吐涎沫，
木侮土位，自多䐜脹，丹溪云，自覺冷者非真冷也，兩次潰瘍之後，剛燥熱藥，
似難進商，議以宣通肝胃為治，有年久恙，貴乎平淡矣。
雲茯苓〔三錢〕、三角胡麻〔搗碎滾水洗十次三錢〕、厚橘紅〔一錢〕、嫩鉤藤〔一錢〕、
熟半夏〔炒黃一錢半〕、白旋覆花〔一錢〕，濾清，服一杯，四帖。又，接服大半夏湯。
熟半夏〔炒二錢半〕、雲苓〔小塊五錢〕、薑汁〔調服四分〕、人參〔同煎一錢〕。

方五九，診脈百至，右緩濇，左弦勁，始而腸鳴泄氣，由漸腹滿䐜脹，納食幾廢，便

難溺少，此皆情懷少曠，清氣不轉，肝木侵侮胃土，腑陽窒塞，脹滿日甚，據云，
先因胃脘心下痛症，氣鬱顯然，非旦晚圖功之象，議河間分消法，〔肝鬱犯胃兼濕〕。
○。杏仁、厚朴、海金沙、陳香櫞、鬱金、萊菔子、木通、雞肫皮。

于三七，食入不運，脘中䐜脹，病由悒鬱，經年不愈，視色黃形瘦，按脈小而濇，
喜涼飲，惡熱，大便未經通調，九竅不和，皆胃病矣。
川連、雞肫皮、枳實、廣皮、桔梗、瓜蔞實。

楊四十，肝鬱乘胃為脹，經年內結有形，用緩消一法。
生茅朮、雞肫皮、川連、生厚朴、淡薑渣、針砂〔製〕、椒目湯法丸。

畢，濕熱，由腑滯及腸中，大便不爽，食入不適，平昔肝木易動，厥陰不主疏泄，
少腹形脹，無非滯氣之壅，久則凝瘀日踞，小溫中丸三錢，十服。

程三一，脈右弦，面黃，腹滿，按之漉漉有聲，每大便先腹痛，便不能乾爽，
此胃氣不降，陽氣自滯，由乎嗔怒不息，肝木橫逆，疏泄失司，䐜脹之來，皆由乎此，
議泄肝通腑，濁宣脹減之義。杏仁、紫厚朴、豬苓、鬱金、椒目、檳榔汁，
接服小溫中丸。

某五七，不飢不運，少腹胃脘悉滿，診脈左弦，乃肝木犯胃，二腑不主流行，
濁陰漸次瀰漫，他日單脹之作，竟有難以杜患者，速速戒惱怒，安閑自在，
誠治斯疾之良圖，小溫中丸一錢五分，開水送下。

夏，夏四月，脾胃主氣，嗔怒怫鬱，無不動肝，肝木侮土，而脾胃受傷，
鬱久氣不轉舒，聚而為熱，乃壯火害氣，宜乎減食䐜脹矣，當作木土之鬱調治，
桂附助熱，萸地滋滯，鬱熱益深，是速增其病矣。
○。鉤藤、丹皮、黑山梔、川連、青皮子、紫厚朴、萊菔子、廣皮白、薄荷梗。又，
脹勢已緩，脈來弦實，此濕熱猶未盡去，必淡泊食物，清肅胃口，以清滲利水之劑，
服五六日再議。豬苓、澤瀉、通草、海金沙、金銀花、茯苓皮、黑櫓豆皮。又，
診脈浮中沉，來去不為流利，氣阻濕鬱，膠痰內著，議用控涎丹六分，緩攻，又，
服控涎丹，大便通而不爽，診右脈弦實，目黃舌燥，中焦濕熱不行，因久病神倦，
不敢過攻，議用丹溪小溫中丸，每服三錢，乃泄肝通胃，以緩治其脹。

謝，形神勞煩，陽傷，腑氣不通，疝瘕陰濁，從厥陰乘犯陽明，胃為陰濁蒙閉，
腸中氣窒日甚，年前邪勢頗緩，宣絡可效，今閉錮全是濁陰，若非辛雄剛劑，
何以直突重圍，脹滿日增人力難施矣。
生炮川烏頭、生淡川附子、淡乾薑、淡吳萸、川楝子、小茴香、豬膽汁。

唐氏，紫苑、杏仁、通草、鬱金、黑山梔。又，三焦不通，脘痺痹腹脹，二便皆祕，
前方用開手太陰肺，苦辛潤降，小溲得利，兼進小溫中丸，泄肝平胃，脹勢什減有五，
但間日寒熱復來，必是內鬱之氣，陽不條達，多寒戰慄，議用四逆散和解，
其小溫中丸仍用。○。生白芍、枳實、柴胡、黃芩、半夏、杏仁、竹茹、生薑。

張嫗，腹臌䐜脹，大便不爽，得煖氣稍快，乃陽氣不主流行，蓋六腑屬陽，
以通為補，春木地氣來升，土中最畏木乘，勢猖熾，治當泄木安土，用丹溪小溫中丸，
每服三錢。

張氏，用鎮肝逆理胃虛方法，脈形小弱，吐涎沫甚多，仍不納穀，周身寒凜，
四肢微冷，皆胃中無陽，濁上僭踞，而為䐜脹所謂食不得入，是無火也，
〔肝犯胃陽虛〕。人參、吳萸、乾薑、附子、川連、茯苓。

丁三十，嗔怒，氣血逆亂，右脅不和，夜食噯噫䐜脹，乃肝胃病，治之解鬱，
宣通氣血，〔木鬱氣滯血濇〕。
鉤藤、丹皮、桑葉、生香附、茯苓、神麯、降香木、炒黑查肉。

徐，不素肝氣不和，脅肋少腹䐜脹，氣血不調，痰飲漸聚，厥陰陽明同治。
○。桃仁、延胡、歸尾、小茴、香附、半夏、茯苓、橘紅、神麯。

馬三四，脈實，久病瘀熱在血，胸不爽，小腹墜，能食不渴，二便濇少，
兩進苦辛宣腑，病未能卻，此屬血病，用通幽法。
桃仁、郁李仁、歸尾、小茴、紅花、製大黃、桂枝、川楝子。又，晝日氣墜少腹，
夜臥不覺，甚則頭胸悶，今年五月，初用疏滯，繼通三焦，續進通幽，其墜脹仍若，
議辛香流氣法。川楝子、延胡、小茴、黑山梔、青木香、橘核，生香附磨汁法丸。

董，初因下血轉痢，繼而大便祕艱，自左脅下有形，漸致脹大堅滿，小便自利，
病在血分，久病兩年，形瘦氣短，不敢峻攻，若五積成例，議用古禹餘糧丸，
每日一錢。鄭氏，得食腹痛，上及心胸，下攻少腹，甚至筋脹，擾於周身經絡之間，
大便欲解不通，此乃腸胃氣阻，胡痛隨利減，神保丸〔一錢〕。

張，脈左弦，右浮濇，如因脘痛貫脅，繼則腹大高凸，納食減少難運，
二便艱濇不爽，此乃有年操持縈慮太甚，肝木拂鬱，脾土自困，清濁混淆，脹勢乃成，
蓋臟真日漓，腑陽不運，考古治脹名家，必以通陽為務，若滋陰柔藥，微加桂附，
凝陰沍濁，豈是良法，議用局方禹糧丸，煖其水臟，攻其穢濁，俟有小效，
兼進通陽剛補是為虛症內傷，脹滿治法至於攻瀉劫奪，都為有形而設，
與無形氣傷之症不同也，〔肝臟犯脾〕，局方禹餘糧丸。

陳嫗，久鬱，傷及脾胃之陽，面無華色，納粥欲嘔，大便溏泄，氣陷則跗腫，
氣呆則脘悶，有中滿之憂，用治中法，〔肝犯脾胃〕。
人參、生益智、煨薑、茯苓、木瓜、炒廣皮。

程女，脈數，惡心，脘脹，〔肝脾不和夾暑邪〕。
炒半夏、廣皮、藿香〔黃連一分煎水拌〕、茯苓、鬱金。又，暑傷脾胃，則肝木犯土，
左腹膨，泄瀉。人參、厚朴、廣皮、炒澤瀉、茯苓、木瓜、炙草、炒查肉。又，
人參、炒柴胡、炒白芍、炒黃芩、茯苓、炙草、生薑、大棗。

宋，食入脘脹，此屬胃病，視色蒼形瘦，自述飲酒嘔吐而得，又述耳鳴肉瞤，
是木火犯中，鬱勃病甚，讙議用逍遙減白朮，合左金方，〔木火犯土〕。

朱四三，瘰瓥癧馬刀，都是肝膽為病，病久延及脾胃，腹滿便濇，舌黃微渴，
非溫補可服，泄木火以疏之，和脾胃以調之，冀其脹勢稍減。
吳萸拌川連、生於朮、川楝子、炒山查、黑山梔、厚朴、青皮、椒目。

唐女，氣臌三年，近日跌仆嘔吐，因驚氣火更逆，胸臆填塞脹滿，二便皆通，
自非質滯，喜涼飲，面起癉瘰，從病能篇驟脹屬熱。
川連、淡黃芩、半夏、枳實、乾薑、生白芍、鐵鏽針。

顏六三，今年風木加臨，太陰陽明不及，遂為䐜脹，小便不利，兩跗皆腫，
大便濇滯，治在腑陽，用分消湯方，〔肝犯脾胃陽虛有濕〕。
生於朮、茯苓、澤瀉、豬苓、厚朴、椒目，海金沙湯煎。

吳，今歲厥陰司天加臨，驚蟄節，病腹滿喘促，肢腫面浮，寒熱汗出，皆木乘土位，
清陽不得舒展，濁氣痞塞僭踞，故泄氣少寬，姑擬通腑以泄濁。
生於朮、茯苓、椒目、紫厚朴、澤瀉、淡薑渣。

朱四九，鬱勃久坐，中焦不運，寒熱，小溲不通，腹膨脹滿，脈小而濇，
全是腑陽失司，與泄木通腑分消法，四苓加椒目厚朴大腹皮青皮。

陳，壯盛年歲，形消色奪，診脈右小促，左小弦勁，病起上年秋季，脘中卒痛，
有形梗突，病後陡遇驚觸，漸次食減不適，食入不運，停留上脘，腹形脹滿，
甚則脅肋皆脹，四肢不煖，暮夜漸溫，大便旬日始通，便後必帶血出，清早未食，
自按臍上氣海，有瘕形甚小，按之微痛，身動飲水，寂然無蹤，天氣稍冷，瓜甲色紫，
細推病屬肝脾，氣血不通，則為鬱遏，久則陽微痺痹結，上下不行，有若否卦之義，
閱醫藥或消或補，總不見效者，未知通陽之奧耳，〔肝脾不和清陽痺痹結〕。
○。薤白、桂枝、瓜蔞仁、生薑、半夏、茯苓。又，
薤白汁、桂枝木、瓜蔞實、川楝子皮、半夏、茯苓、歸鬚、桃仁、延胡、薑汁、
二汁法丸。

某，脹滿跗腫，小溲短濇不利，便泄不爽，當開太陽為主，
〔濕濁凝滯小便不行當開太陽〕，五苓散加椒目。

某六七，少腹單脹，二便通利稍舒，顯是腑陽窒痺痹，濁陰凝結所致，前法專治脾陽，
宜乎不應，當開太陽為要，五苓散加椒目。

鄭，兩投通裡竅法，痛脹頗減，無如陰陽不分，舌絳煩渴，不欲納穀，
想太陽膀胱不開，陽明胃不司闔，法當仍與通陽腑為要，但五苓桂朮，斷不適用，
議用甘露飲意。豬苓、茯苓、澤瀉、寒水石、椒目、炒橘核。

程，今年長夏久熱，熱騰陽氣外泄，水穀運遲，濕自內起，漸漸浮腫，從下及上，
至於喘咳不能臥息，都是濁水凝痰，阻遏肺氣下降之司，但小溲不利，
太陽氣亦不通調，此雖陽虛症，若腎氣湯中萸地之酸膩，力難下行矣。
茯苓、桂枝木、杏仁、生白芍、乾薑、五味、生牡蠣、澤瀉。

馬五一，初起胸痺痹嘔吐，入夏跗臁少腹悉腫，食穀不運，溲短不利，此陽氣式微，
水穀之濕內蘊，致升降之機失司，當開太陽，姑走濕邪。
豬苓〔三錢〕、桂枝皮〔三錢〕、澤瀉〔一錢〕、防己〔一錢半〕、厚朴〔一錢〕，四帖。

邱六歲，六齡稚年，夏至濕熱外薄，所食水穀之氣，蒸為濕滯，阻遏氣機，
脾不轉運，水道不通，腹笥滿脹，幼科但知消導，不曉通腑泄濕，致脾氣大困，
泄瀉不分陰陽，參苓之補，僅救消滌之害，不能卻除濕滯，故雖受無益於病，
病根都在中宮，泄肝以安胃，分利以通腑，必得小溲頻利，冀有中窾之機。
豬苓、澤瀉、海金沙、通草、椒目。吳，平昔濕痰阻氣為喘，茲因過食停滯，
陰臟之陽不運，陽腑之氣不通，二便不爽，跗腫腹滿，診脈沉弦，猶是水寒痰滯，
阻遏氣分，上下皆不通調，當從三焦分治，頃見案頭一方，用菟絲子升少陰，
吳茱萸泄厥陰，不知作何解釋，不敢附和，仍用河間分消定議，〔濕壅三焦肺氣不降〕。
大杏仁、萊菔子、豬苓、澤瀉、葶藶子、厚朴、桑白皮、廣皮、細木通，又，
三焦分消，泄肝通腑，二便不爽如昔，診脈浮小帶促，聞聲呼息不利，是氣分在上結阻，
以致中下不通，喘脹要旨，開鬼門以取汗，潔淨腑以利水，無非宣通表裡，
務在治病源頭，據脈症參詳，急急開上為法，合金匱風水反登義矣。
麻黃、杏仁、石膏、甘草、苡仁。

朱，初因面腫，邪干陽位，氣壅不通，二便皆少，桂附不應，即與導滯，滯屬有質，
濕熱無形，入肺為喘，乘脾為脹，六腑開合皆廢，便不通爽，溺短渾濁，時或點滴，
視其舌絳口渴，腑病背脹，臟病腹滿，更兼倚倒左右，腫脹隨著處為甚，
其濕熱布散三焦，明眼難以決勝矣，經云從上之下者治其上，又云從上之下，
而甚於下者，必先治其上，而後治其下，此症逆亂紛更，全無頭緒，
皆不辨有形無形之誤，姑以清肅上焦為先。
○。飛滑石〔一錢半〕、大杏仁〔去皮尖十粒〕、生苡仁〔三錢〕、白通草〔一錢〕、
鮮枇杷葉〔刷淨毛去筋手內揉耎三錢〕、茯苓皮〔三錢〕、淡豆豉〔一錢半〕、
黑山梔殼〔一錢〕、急火煎五分服。此手太陰肺經藥也，肺氣窒塞，當降不降，
杏仁微苦則能降，滑石甘涼，滲濕解熱，苡仁通草，淡而滲氣分，枇杷葉辛涼，
能開肺氣，茯苓用皮，謂諸皮皆涼，梔豉宣其陳腐鬱結，凡此氣味俱薄，為上焦藥，
倣徐之才輕可去實之義。

某，暴腫氣急，小溲濇少，此外邪壅肺，氣分不通，治當從風水皮水，宣其經隧，
以能食能寢為佳，勿得誅伐無過之地。
○。前胡、蜜炙麻黃、牛蒡子、薑皮、紫苑、杏仁、茯苓皮、廣皮。

王，脾尻微腫，小腿下臁腫甚，乃腑陽不行，病甚於暮，宜辛香通其經腑之鬱，
〔下焦寒濕流經〕。生於朮、炮川烏、北細辛、茯苓、漢防己、川獨活。又，
中滿用餘糧丸獲效，得煖下泄濁之力，腹脹已去，而髀尻足跗肌肉腫浮，
夫臟寒生滿病，煖水臟之陽，焙火生土是法，究竟陽未全復，四末流行未布，
前議幽香通其下焦經脈，果得腫減，議用加味活絡丹。
炮川烏、乾地龍、乳香、沒藥、北細辛、桂枝木，用油松節三兩，酒水各半，
煎汁法丸。

汪，腫自下起，脹及心胸，遍身肌膚赤瘰，溺無便滑，濕熱蓄水，橫漬經隧，
氣機閉塞，呻吟喘急，濕本陰邪，下焦先受，醫用桂附耆朮，邪蘊化熱，充斥三焦，
以致日加凶危也，〔濕熱壅塞經隧〕。
川通草〔一錢半〕、海金沙〔五錢〕、黃柏皮〔一錢半〕、木豬苓〔三錢〕、
生赤豆皮〔一錢半〕、真北細辛〔一分〕，又，前法腫消三四，仍以分消。
川白通草、豬苓、海金沙、生赤豆皮、葶藶子、茯苓皮、晚蠶沙，又，間日寒戰發熱，
渴飲，此為瘧，乃病上加病，飲水結聚，以下痛脹，不敢用涌吐之法，
暫與開肺氣壅遏一法。大杏仁、蜜炒麻黃、石膏，又，濕邪留飲，發紅瘰，胸聚濁痰，
消渴未已，用木防己湯。
木防己〔一錢〕、石膏〔三錢〕、杏仁〔三錢〕、苡仁〔二錢〕、飛滑石〔一錢半〕、
寒水石〔一錢半〕，通草煎湯代水。

陳，進神芎導水丸二日，所下皆粘膩黃濁形色，余前議腑氣窒塞，水濕粘滯，
濁攻犯肺為痰嗽，水清脈隧為浮腫，大凡經脈六腑之病，總以宣通為是，內經云，
六腑以通為補，今醫不分臟腑經絡，必曰參朮是補，豈為明理，然肢節足跗之濕，
出路無由，必鍼刺以決其流，此內外冀可皆安，戊己丸三錢，用二日後，
再進前藥一服。

薛十九，腹滿下至少腹，三陰都已受傷，而周身疥瘡，數年不斷，脈絡中必有濕熱，
就腹痛泄瀉，腑陽不通，不獨偏熱偏寒之治，常用四苓散。
豬苓〔三錢〕、茯苓〔三錢〕、澤瀉〔一錢半〕、生於朮〔一錢〕、椒目〔五分〕。

倪嫗，濕熱腳氣，上攻心胸，脘中滿脹，嘔逆，乃濕上甚為熱化，
與苦辛先平在上之滿脹，用瀉心法，〔濕熱腳氣〕。
○。川連、黃芩、枳實、半夏、薑汁、杏仁。

湯，囊腫腹脹，此屬瘡蠱，〔濕鬱瘡蠱〕。
茯苓皮、海金沙、白通草、大腹皮絨、厚朴、廣皮、豬苓、澤瀉。

某三六，性躁，氣有餘便是火，肝膽中木火入絡，成形為脹，便溺皆赤，
喉痛聲嘶痰血，肝病過膈犯肺，久延為單腹脹難治，〔木火入絡〕，小溫中丸三錢。

吳五五，氣逆䐜脹，汨汨有聲，已屬絡病，難除病根，〔氣逆入絡〕。
老蘇梗、生香附、厚朴、白寇仁、土瓜蔞、桔梗、枳殼、黑山梔。

汪，脈右濇，左弱，面黃瘦，露筋，乃積勞憂思傷陽，濁陰起於少腹，
漸至盤踞中宮，甚則妨食嘔吐，皆單鼓脹之象大著，調治最難，欲驅陰濁，急急通陽，
〔陽虛單脹濁陰凝滯〕。乾薑、附子、豬苓、澤瀉、椒目。又，通太陽之裡，驅其濁陰，
已得脹減嘔緩，知身中真陽，向為群藥大傷，議以護陽，兼以泄濁法。
人參、塊茯苓、生乾薑、淡附子、澤瀉。又，陰濁盤踞中土，清陽蒙閉，腹滿䐜脹，
氣逆腹痛，皆陽氣不得宣通，濁陰不能下走，擬進白通法。
生乾薑、生炮附子、沖豬膽汁。

黃三八，停滯單脹，並不渴飲，晝則便利不爽，夜則小溲略通，此由氣分鬱痺痹，
致中焦不運，先用大針砂丸，每服一錢五分，煖其水臟以泄濁。

某，向有宿痞，夏至節一陰來復，連次夢遺，遂腹形堅大，二便或通或閉，
是時右膝癰腫潰瘍，未必非濕熱留阻經絡所致，診脈左小弱，右緩大，面色青減，
鼻準明亮，納食必腹脹愈加，四肢惡冷，熱自裡升，甚則衄血牙宣，
全是身中氣血交結，固非積聚停水之脹，考古人於脹症，以分清氣血為主，
止痛務在宣通，要知攻下皆為通腑，溫補乃護 陽以宣通，今者單單腹脹，
當以脾胃為病藪，太陰不運，陽明愈鈍，議以緩攻一法。
川桂枝〔一錢〕、熟大黃〔一錢〕、生白芍〔一錢半〕、厚朴〔一錢〕、枳實〔一錢〕、淡生乾薑
〔一錢〕，三帖。又，診脈細小，右微促，畏寒甚，右脅中氣，觸入小腹，
著臥即有形墜著，議用局方禹餘糧丸，煖水臟以通陽氣，早晚各服一錢流水送八服。
又，脈入尺，弦勝於數，元海陽虛，是病之本，肝失疏泄，以致䐜脹，是病之標，
當朝用玉壺丹，午用疏肝實脾利水，分消太陽太陰之邪。
紫厚朴〔炒一錢半〕、縮砂仁〔炒研一錢〕、生於朮
〔二錢〕、豬苓〔一錢〕、茯苓〔塊三錢〕、澤瀉〔一錢〕，又，脈弦數，手足畏冷，
心中兀兀，中氣已虛，且服小鍼砂丸，每服八十粒，開水送，二服，以後藥壓之。
生於朮、雲茯苓、廣皮，煎湯一小杯，後服。又，脈如濇，凡陽氣動則遺，
右脅汨汨有聲，墜入少腹，可知腫脹非陽道不利，是陰道實，水穀之濕熱不化也，
議用牡蠣澤瀉散。
左牡蠣〔四錢泄濕〕、澤瀉〔一錢半〕、花粉〔一錢半〕、川桂枝木〔五分通陽〕、
茯苓〔三錢化氣〕、紫厚朴〔一錢〕，午服。又，脈數實，惡水，午後手足畏冷，
陽明中虛，水氣聚而為飲也，以苓桂朮甘湯劫飲，牡蠣澤瀉散止遺逐水，
照前方去花粉加牛於朮三錢。又，手足畏冷，不喜飲水，右脅汨汨有聲，下墜少腹，
脈雖數而右大左弦，信是陽明中虛，當用人參熟附生薑，溫經補虛之法，
但因欲回府調理數日，方中未便加減，且用前方，調治太陽太陰。
生於朮〔三錢〕、左牡蠣〔生四錢〕、澤瀉〔炒一錢〕、雲苓〔三錢〕、生益智〔四分〕、
桂枝木〔四分〕、炒厚朴〔一錢〕，午後食遠服，朝服小溫中丸五十粒，開水送，
仍用三味煎湯壓之。

楊十六，味過辛酸，脾胃氣傷結聚，食入則脹滿，曾服礞石大黃丸滯濁既下不愈，
病不在乎腸中，前腎治脹治滿，必日分消，攻有形不效，自屬氣聚為瘕，疏胃宜清，
調脾當暖，此宗前賢立法，〔脾胃氣窒不和〕。
生茅朮、廣皮、丁香皮、黃柏、草豆蔻、川黃連、厚朴、茯苓、澤瀉，水法丸。
腫脹證，大約腫本乎水，脹由乎氣，腫分陽水陰水，其有因風因濕因氣因熱，
外來者為有餘，即為陽水，因於大病後，即脾肺虛弱，不能通調水道，因心火剋金，
肺不能生腎水，以致小便不利，因腎經陰虧，虛火爍肺金而溺少，誤用行氣分利之劑，
漸至喘急痰盛，小水短赤，釀成腫證，內發者為不足，即為陰水，若脹病之因更多，
所脹之位各異，或因濕因鬱因寒因熱因氣因血因痰因積因蟲，皆可為脹，或在臟在腑，
在脈絡在皮膚，在身之上下，表裡皆能作脹，更或始因於寒，久鬱為熱，或始為熱中，
末傳寒中，且也脹不必兼腫，而腫則必兼脹，亦有腫脹同時並至者，其病形變幻不一，
其病機之參伍錯綜，更難敘述，故案中諸症，有濕在下者，用分利，有濕在上中下者，
手分消，有濕而著裡者，用五苓散通達膀胱，有濕鬱熱兼者，用半夏瀉心法，
苦辛通降，有濕熱氣鬱積者，用雞金散加減，消利並行，有氣血鬱積，夾濕熱之邪，
久留而不散者，用小溫中丸，清理相火，健運中州，有濕熱與水寒之氣交橫，
氣喘溺少，通身腫脹者，用禹餘糧丸，崇土制水，煖下泄濁，有寒濕在乎氣分，
則用薑附，有寒濕入於血分，則用桂附，有濕上甚為熱，則用麻杏膏苡等味，
清肅上焦之氣，有濕下著為痺痹，則用加味活絡等劑，宣通下焦之鬱，
有藉乎薤白瓜蔞者，滑潤氣機之痺痹結於腹脅也，有藉乎製黃歸尾者，
搜逐血沫之凝濇於經隧也，有藉乎玉壺控涎神保神芎者，視其或輕或重之痰，
飲水積而驅之也，此皆未損夫臟氣，而第在腑之上下，膜之表裡者也，若有胃陽虛者，
參苓必進，脾陽衰者，朮附必投，更有傷及乎腎者，則又需加減八味濟生等丸矣，
其他如養明之大半夏湯，疏厥陰之逍遙散，蓋由證之牽連而及，
是又案中法外之法也已，〔姚亦陶〕。

徐評，脹滿之為病，即使正虛，終屬邪實，古人慎用補法，又脹必有濕，濕則有熱，
內經所以指為熱症，今多用溫補之藥，內雖有通利之品，而臣不勝主，貽誤必多，
細閱諸案，恐愈者少，而不治者多也。脹滿必有有形之物，宜緩緩下之。


<h2><br><span class="orange">新校正臨證指南醫案卷四</span></h2>
<h2><br>積聚</h2>
葛，嗔怒強食，肝木犯土，腹痛，突如有形，緩則泯然無跡，氣下鳴響，木火餘威，
乃瘕疝之屬，攻伐消導，必變腹滿，以虛中挾滯，最難速功，近日痛瀉，恐延秋痢，
〔木犯土虛中挾滯〕。丁香、厚朴、茯苓、炒白芍、廣皮、煨益智仁，又，下午倦甚，
暮夜痛發，陽微，陰濁乃踞，用溫通陽明法。
人參、吳萸、半夏、薑汁、茯苓、炒白芍，又，照前方去白芍加川楝牡蠣。

白十四，瘧邪久留，結聚血分成形，仲景有緩攻通絡方法可宗，但瘧母必在脅下，
以少陽厥陰表裡為病，今脈弦大，面色黃滯，腹大青筋皆露，頸脈震動，
純是脾胃受傷，積聚內起，氣分受病，痞滿勢成，與瘧母邪結血分，又屬兩途，
經年病久，正氣已怯，觀東垣五積，必疏補兩施，蓋緩攻為宜，〔脾胃傷氣分結痞〕。
生於朮、雞肫皮、川連、厚朴、新會皮、薑渣、水法丸。

馬三二，病後食物失和，腸中變化，傳導失職，氣滯釀濕，鬱而成熟，六腑濁為之聚，
昔潔古東垣輩，於腸胃宿病，每取丸劑緩攻，當倣之，〔氣滯濕熱腑聚〕。
川連、蘆薈〔箬葉上炙〕、雞肫皮〔不落水去垢新瓦上炙脆〕、煨木香、小青皮、
萊菔子、南山查、紫厚朴，蒸餅為小丸。
通幽意。
當歸、桃仁、紅花、郁李仁、冬葵子、柏子霜、蘆薈、松子肉、水熬膏服五錢。

金二十，湯飲下咽，噯噫不已，不飢不食，大便乾堅若彈丸，大凡受納飲食，
全在胃口，已經胃逆為病，加以嗔怒，其肝木之氣，貫膈犯胃，斯病加劇，
況平昔常似有形骨梗，脈得左部弦實，血鬱血結甚肖，進商辛潤方法〔血結〕。
桃仁、冬葵子、皂莢核、郁李仁、大黃、降香、鬱金。

李，據云，兩次服辛溫藥，瘀濁隨溢出口，此必熱瘀在肝胃絡間，故脘脅痞脹，
大便阻塞不通，蘆薈苦寒通其陰，僅僅更衣，究竟未能卻瘀攻病，有年久恙，
自當緩攻，湯藥盪滌，理難於用，議以桃仁承氣湯為丸。

某三十，左脈弦數，溺短而痛〔小便閉〕，導赤散加丹皮赤苓

某，舌白身熱，溺不利〔濕壅三焦〕。杏仁〔一錢半〕、桔梗〔一錢〕、滑石〔三錢〕、
通草〔一錢半〕、連翹〔一錢半〕、蘆根〔一兩〕。

汪，秋暑穢濁，由吸而入，寒熱如瘧，上咳痰，下洞泄，三焦皆熱，
氣不化則小便不通，擬芳香辟穢，分別滲熱，必要小溲通為主。
藿香梗、厚朴、檀香汁、廣皮、木瓜、豬苓、茯苓、澤瀉、六一散。又，昨進分消方，
熱勢略減，小便略通，所有濕熱穢濁，混處三焦，非臆說矣，其陰莖囊腫，
是濕熱甚而下墜入腑，與方書莖腫款症有間，議河間法。
飛滑石、石膏、寒水石、大杏仁、厚朴、豬苓、澤瀉、絲瓜葉。又，
川連、淡黃芩、生白芍、枳實、六一散、廣皮白、生穀芽。

陳，暑熱不得解散，壅腫癃閉，宜通六腑，已現痙厥，非輕小症。
防己、茯苓皮、豬苓、通草、海金沙、苡仁。又，經腑窒熱不通，治在氣分，
三焦之病何疑。滑石、石膏、寒水石、豬苓、澤瀉、蠶沙湯煎藥。又，定三焦分消。
葶藶、杏仁、厚朴、大腹皮、豬苓、澤瀉、海金沙煎湯。

陳六七，昨用五苓通膀胱見效，治從氣分，繼而亂治，溲溺不通，糞溏，
急當通陽〔腎陽不通〕。生乾薑、爆黑川附子，調入豬膽汁。

孔六二，膏梁形體充盛，壯年不覺，釀積既久，濕熱壅痺痹，致小腸火腑，
失其變化傳導之司，二便閉阻日盛，右脅壅阻作疼，當以苦藥通調，
必臻小效〔二便俱閉小腸火結〕。蘆薈、川楝子、郁李仁、炒桃仁、當歸鬚、紅花，
夜服小溫中丸二錢。

高，多鬱多怒，諸氣皆痺痹，腸胃不司流通，攻觸有形，乃肝膽厥逆之氣，
木必犯土嘔咳惡心，致納食日減，勉進水穀，小腸屈曲不司變化，為二便不爽，
所謂不足之中而兼有餘，醫勿夯視〔濕熱小腸痺痹〕。丹溪小溫中丸每服二錢五分。

邵二三，氣攻腹脅咽脘，得溲溺洩氣乃安，此病由飢飽失和，小腸屈曲之處，
不為轉旋運行，二便皆致不爽，當用丹溪小溫中丸。

金，濕熱在經，醫不對症，遂令一身氣阻，邪勢散漫，壅腫赤塊，初因濕熱為泄瀉，
今則竅閉，致二便不通，但理肺氣，邪可宣通〔濕熱肺氣不降〕。
葦莖湯去瓜瓣加滑石通草西瓜翠衣。

許，暑濕熱，皆氣分先病，肺先受傷，氣少司降，致二便癃閉，此滋血之燥無效，
今雖小安，宜生津清養胃陰。麥冬、知母、甜杏仁、白沙參、三角胡麻。

顧四二，腹滿堅實，足跗脛痛腫，二便皆不通利，因濕熱壅其腑氣也，此非中虛，
當以宣通為法〔濕熱壅腑〕。黃芩、黃連、厚朴、枳實、青皮、蔔子、丹皮、山梔皮。
某，少腹脹痛，二便皆祕〔腑陽不行〕，玉壺丹。

李三四，能食知味，食已逾時乃脹，小便不利，氣墜愈不肯出，大便四日一通，
治在小腸火腑〔火腑不通〕，先用滋腎丸，每早服三錢，淡鹽湯送。

某，脈動數，舌乾白，不欲飲水，交夏臍下左右攻痛，服米飲痛緩，逾時復痛，
六七日大便不通，小溲甚少，部位在小腸，屈曲有阻乃痛，未便驟認蟲病，
凡六腑宜通，通則不痛，以更衣丸二錢，專通火腑之壅結，一服。

王，日來便難溺濇，是下焦幽門氣鈍血燥，議東垣通幽意〔血液枯燥〕。
鹹蓯蓉〔一更〕、細生地〔二錢〕、當歸〔一錢半〕、郁李仁〔二錢研〕、柏子霜〔一錢半〕、
牛膝〔二錢〕。

張四九，少腹微脹，小便通利方安，大便三四日一通，而燥堅殊甚，下焦諸病，
須推肝腎，腑絡必究幽門二腸，閱所服藥，是香砂六君以治脾，不思腎惡燥耶。
當歸、蓯蓉、郁李仁、冬葵子、牛膝、小茴、茯苓、車前、蜜丸。

張六六，脈左弦如刃，六旬又六，真陰衰，五液涸，小溲血水，點滴不爽，
少腹右脅聚瘕，此屬癃閉，非若少壯瀉火通利可效。
柏子霜、小茴、鹿角霜、茯苓、當歸、蓯蓉。馬三六，脈實，病久瘀熱在血，胸不爽，
小腹墜，能食不渴，二便濇少，兩進苦辛宣腑，病未能卻，此屬血病，
用通幽法〔氣血結痺痹〕。
○。桃仁、紅花、郁李仁、製大黃、歸鬚、小茴、桂枝木、川楝子。

薛嫗，大小便不爽，古人每以通絡，兼入奇經，六旬有年又屬久病，
進疏氣開腑無效，議兩通下焦氣血方。
川芎〔一兩醋炒〕、當歸〔一兩醋炒〕、生大黃〔一兩〕、肉桂〔三錢〕、
川楝子〔一兩〕、青皮〔一兩〕、蓬朮〔煨五錢〕、三稜〔煨五錢〕、五靈脂〔醋炒五錢〕、
炒黑查肉〔一兩〕、小香附〔醋炒一兩〕，右為末，用青蔥白去根搗爛，
略加清水淋濾清汁泛為丸，每日進食時服三錢，用紅棗五枚，生艾葉三分，
煎湯一杯服藥。

王，遠行勞動，肝腎氣乏，不司約束，肛門痛墜，若是瘍症，初起必然寒熱，
排毒藥味，苦辛寒燥，下焦陰陽再傷，二便皆濇，此為癃閉，背寒煩渴，少腹滿脹，
議通厥陰〔厥陰熱閉〕。老韭根、穿山甲、兩頭尖、川楝子、歸鬚、小茴、橘紅、乳香。
又，驅濁泄肝，僅僅泄氣，二便仍不得通，倣東垣治王善夫癃閉意。滋腎丸三錢三服。
又，氣鬱腸中，二便交阻，清理腸胃壅熱。
川連、黃柏、川楝子、吳萸、黑山梔、青皮，通草五錢，海金沙五錢，煎湯代水。又，
苦辛已效，當約其製。川連、黑山梔、丹皮、川楝子、吳萸、海金沙、飛滑石。
按便閉症，當與腸痺痹淋濁門兼參，其大不通，有血液枯燥者，則用養血潤燥，
若血燥風生，則用辛甘熄風，或鹹苦入陰，故三才五仁通幽虎潛等法，所必用者也，
若血液燥則氣亦滯，致氣血結痺痹，又當於養陰潤燥中，加行氣活血之品，若火腑祕結，
宜苦滑重鎮者，用更衣丸以通之，若老人陽衰風閉，用半硫丸溫潤以通之，腑陽不行，
則用玉壺丹，陽窒陰凝，清濁混淆痞脹，用來復丹，若鬱熱阻氣，則用苦寒泄熱，
辛以開鬱，或用三焦通法，若濕熱傷氣，阻遏經腑，則理肺氣以開降之，
此治大便之閉也，小便閉者，若小腸火結，則用導赤，濕壅三焦，則用河間分消，
膀胱氣化失司，則用五苓，若濕鬱熱伏，致小腸痺痹鬱，用小溫中丸，清熱燥濕，
若腎與膀胱陰分蓄熱致燥，無陰則陽無以化，故用滋腎丸，通下焦至陰之熱，
以上諸法，前人雖皆論及，然經案中逐一分晰發明，不啻如耳提面命，
使人得有所遵循矣，至若膏梁麴蘗，釀成濕火，漬筋爍骨，用大苦寒堅陰燥濕，
仍用酒醴引導，又厥陰熱閉為癃，少腹脹滿用穢濁氣味之品，直泄厥陰之閉，
此皆發前人未發之祕，學者尤當究心焉，大凡小便閉而大便通調者，或係膀胱熱結，
或水源不清，濕症居多，若大便閉而小便通調者，或二腸氣滯，或津液不流，
燥症居多，若二便俱閉，當先通大便，小溲自利，此其大略也，
至若胃腑邪熱化燥便堅，太陽熱邪傳入膀胱之腑癃祕，又當於仲景傷寒門下法中，
承氣五苓等方酌而用之，斯無遺義矣〔華岫雲〕。大便燥結，本有承氣湯，
更衣等丸下之，外用豬膽蜜煎潤之，可謂無遺蘊矣，然道有效有不效者，
蓋因燥糞未嘗不至肛門，奈肛門如錢大，燥糞如拳大，縱使竭力努掙，而終不肯出，
下既不得出，則上不能食而告危矣，余友教人，先以膽汁或蜜煎導之，俟糞既至肛門，
令病者親手以中指染油，探入肛門內，將燥糞漸漸挖碎而出，中指須要有指甲者為妙，
竟有大便一次，燥糞挖作百餘塊而出者，據云此法輾轉授人，已救四五十人矣，
若患此證者，切勿嫌穢而棄之。

徐評，方案重複可厭。

<h2>肺痺痹</h2>
某，肺氣痺痹阻，面浮胸痞，寒熱〔上焦氣分壅熱〕，葦莖湯。

某，肺痺痹，臥則喘急，痛映兩脅，舌色白，二便少〔肺不開降〕，葦莖湯。

曹二二，清邪在上，必用輕清氣藥，如苦寒治中下，上結更閉。
兜鈴、牛蒡子、桔梗、生甘草、杏仁、射干、麻黃。

某，經熱津消，欬痰痺痹痛。桂枝、桑枝、木防己、生石膏、杏仁、苡仁、花粉。又，
渴飲欬甚，大便不爽，餘熱壅於氣分。
紫苑、通草、石膏、花粉、木防己、苡仁、杏仁。陸，偏冷偏熱，肺氣不和，
則上焦不肅，用微苦辛以宣通。薄荷梗、桑葉、象貝、杏仁、沙參、黑山梔。

某女，溫邪，形寒，脘痺痹，肺氣不通，治以苦辛。
杏仁、瓜蔞皮、鬱金、山梔、蘇梗、香豉。

曹氏，肺痺痹，右肢麻，脅痛，咳逆喘急不得臥，二便不利，脘中痞脹，
得之憂悉思慮，所以肺臟受病，宜開手太陰為治。
紫苑、瓜蔞皮、杏仁、山梔、鬱金汁、枳殼汁。

某二七，溫邪鬱肺氣痺痹，咳嗽，寒熱頭痛，開上焦為主。
活水蘆根〔一兩〕、大杏仁〔三錢〕、連翹〔一錢半〕、通草〔一錢半〕、桑皮〔一錢〕、
桔梗〔一錢〕。

某十歲，脘中稍爽，痰粘氣逆，腹膨，開肺理氣為主。
枇杷葉、厚朴、杏仁、滑石、茯苓皮、通草、白蔻仁、苡仁。

王，脈搏勁，舌乾赤，噯氣不展，狀如呃忒，緣頻吐胃傷，諸經之氣上逆，
填胸聚脘，出入幾逆，周行脈痺痹，冗肉著席而痛轉加，平昔辛香燥藥不受，先議治肺經，
以肺主一身之氣化耳。枇杷葉汁、杏仁，共煎湯，沖桔梗枳實汁。

某，天氣下降則清明，地氣上升則晦塞，上焦不行，下脘不通，周身氣機皆阻，
肺藥頗投，謂肺主一身之氣化也，氣舒則開胃進食，不必見病治病，印定眼目。
枇杷葉、杏仁、紫苑、苡仁、桔梗、通草。

朱，風溫不解，邪結在肺，鼻竅乾焦，喘急腹滿，聲音不出，此屬上痺痹，
急病之險篤者，急急開其閉塞，葶藶大棗合葦莖湯。又，風溫喘急，是肺痺痹險症，
未及周歲，臟腑柔嫩，故溫邪內陷易結，前用葦莖湯，兩通太陰氣血頗驗，
仍以輕藥入肺，晝夜豎抱，勿令橫臥為要，用瀉臼散法。
桑白皮、地骨皮、苡仁、冬瓜仁、蘆根汁、竹瀝。某，風溫化熱上鬱，肺氣咽喉阻塞，
胸脘不通，致呻吟呼吸不爽，上下交阻，逆而為厥，乃閉塞之症，病在上焦，
幼科消食發散苦降，但表裡之治，上氣仍阻，久延慢驚，莫可救療。
蘆根、桑葉、滑石、梨皮、苡仁、通草。

李，肺象空懸，氣窒聲音不出，舌乃心苗，熱灼則舌本不展，以唇口肺微之病，
乃辛熱酒毒之痺痹，主以輕揚為治，乃無質之病〔濕熱傷肺〕。
羚羊角、連翹心、竹葉心、野赤豆皮、川貝母、金銀花，又暮服威喜丸二錢。

怒勞致氣分逆亂，從肺痺痹主治〔怒勞氣逆〕。
鮮枇杷葉、土瓜蔞皮、黑梔皮、鬱金、杏仁、杜蘇子、紫降香、鉤藤，又，更衣丸。
肺為呼吸之橐籥，位居最高，受臟腑上朝之清氣，稟清肅之體，性主乎降，又為嬌臟，
不耐邪侵，凡六淫之氣，一有所著，即能致病，其性惡寒惡熱，惡燥惡濕，最畏火風，
邪著則失其清肅降令，遂痺痹塞不通爽矣，今先生立法，因於風者，
則用薄荷桑葉牛蒡之屬，兼寒則用麻黃杏仁之類，若溫熱之邪，壅遏而痺痹者，
則有羚羊射干，連翹山梔兜鈴竹葉沙參象貝因濕則用通草滑石，桑皮苡仁威喜丸，
因燥則梨皮蘆根，枇杷葉紫苑，開氣則蔞皮香豉，蘇子桔梗蔻仁，其葦莖湯，
葶藶大棗湯，一切藥品，總皆主乎輕浮，不用重濁氣味，是所謂微辛以開之，
微苦以降之，適有合乎輕清嬌臟之治也，肺主百脈，為病最多，就其配合之臟腑而言，
肺與大腸為表裡，又與膀胱通氣化，故二便之通閉，肺實有關係焉，
其他如肺痿肺癰哮喘咳嗽失音，各自分門，茲不重贅〔華岫雲〕。

徐評，所列諸症，不過喘咳氣逆耳，另立肺痺痹一門，甚屬無謂，內經有肺痺痹之名，
卻非此義，當考之。

<h2>胸痺痹</h2>
浦，中陽困頓，濁陰凝沍，胃痛徹背，午後為甚，即不嗜飲食，亦是陽傷，
溫通陽氣，在所必施〔胸脘清陽不運〕。
薤白〔三錢〕、半夏〔三錢〕、茯苓〔五錢〕、乾薑〔一錢〕、桂枝〔五分〕。

華四六，因勞，胸痺痹，陽傷，清氣不運，仲景每以辛滑微通其陽。
薤白、瓜蔞皮、茯苓、桂枝、生薑。

王，胸前附骨板痛，甚至呼吸不通，必搥背稍緩，病來迅速，莫曉其因，
議從仲景胸痺痹症，乃清陽失展，主以辛滑。○。薤白、川桂枝尖、半夏、生薑，
加白酒不杯同煎。

謝，衝氣至脘則痛，散漫高突，氣聚如瘕，由乎過勞傷陽。
薤白、桂枝、茯苓、甘草，臨服沖入白酒一小杯。

某六五，脈弦，胸脘痺痹痛郤嘔，便結，此清陽失曠，氣機不降，久延怕成噎格。
薤白〔三錢〕、杏仁〔三錢〕、半夏〔三錢〕、薑汁〔七分〕、厚朴〔一錢〕、枳實〔五分〕。

徐六一，胸痺痹因怒而致，痰氣凝結。土瓜蔞、半夏、薤白、桂枝、茯苓、生薑。

王五七，氣逆自左升，胸脘阻痺痹，僅飲米湯，形質不得下咽，此屬胸痺痹，宗仲景法。
瓜蔞薤白湯。又，脈沉如伏，痞脹格拒，在脘膈上部，病人述氣壅，自左覺熱，
凡木鬱達之，火鬱發之，患在上宜吐之。
巴豆霜〔一分製〕、川貝母〔三分〕、桔梗〔二分〕，為細末服，吐後，服涼水即止之。

某二六，肺衛窒痺痹，胸膈痺痹痛，咳嗆痰粘，苦辛開鬱為主，當戒腥羶。
瓜蔞皮、炒桃仁、冬瓜子、苦桔梗、紫苑、川貝母。

華，陽氣微弱，胸痺痹，苓桂朮甘湯。

某二十，脈弦，色鮮明，吞酸胸痺痹，大便不爽，此痰飲凝沍，清陽失曠，氣機不利，
法當溫通陽氣為主。薤白、杏仁、茯苓、半夏、厚朴、薑汁。

某三八，氣阻胸痛。鮮枇杷葉、半夏、杏仁、桔梗、橘紅、薑汁。

某，脈沉，短氣咳甚，嘔吐飲食，便溏瀉，乃寒濕鬱痺痹，胸痺痹如閟，
無非清陽少旋〔寒濕鬱痺痹〕，小半夏湯加薑汁。

王三三，始於胸痺痹，六七年來，發必嘔吐甜水黃濁，七八日後漸安，自述病發秋月，
意謂新涼天降，鬱折生陽，甘味色黃，都因中焦脾胃主病，
倣內經辛以勝甘論〔脾胃陽虛〕。半夏、淡乾薑、杏仁、茯苓、厚朴、草蔻、薑汁法丸。

某，痛久入血絡，胸痺痹引痛〔血絡痺痹痛〕。
炒桃仁、延胡、川楝子、木防已、川桂枝、青蔥管。胸痺痹與胸痞不同，
胸痞有暴寒鬱結於胸者，有火鬱於中者，有寒熱互鬱者，有氣實填胸而痞者，
有氣衰而成虛痞者，亦有肺胃津液枯濇，因燥而痞者，亦有上焦濕濁瀰漫而痞者，
若夫胸痺痹，則但因胸中陽虛不運，久而成痺痹，內經未曾詳言，
惟金匱立方，俱用辛滑溫通，所云寸口脈沉而遲，陽微陰弦，是知但有寒症，
而無熱症矣，先生宗之加減而治，亦惟流運上焦清陽為主，
莫與胸痞結胸噎膈痰食等症混治，斯得之矣〔華玉堂〕。

徐評，此即俗名心頭痛也，病有數種，偶然迕得者，不外仲景瓜蔞薤白湯，
其餘諸種，各有治法，非一煎劑所能必愈也，案中俱不能見及。

<h2>哮</h2>
王，受寒哮喘，痰阻氣，不能著枕〔寒〕。
○。川桂枝〔一錢〕、茯苓〔三錢〕、淡乾薑〔一錢〕、五味〔一錢同薑搗〕、杏仁〔一錢半〕、
炙草〔四分〕、白芍〔一錢〕、製麻黃五分。

卜十九，哮喘，當暴涼而發，診脈左大右平，此新邪引動宿邪，議逐伏邪飲氣，
小青龍法。

徐四一，宿哮廿年，沉痼之病，無奏效之藥，起病由於驚憂受寒，大凡憂必傷肺，
寒入背俞，內合肺系，宿邪阻氣阻痰，病發喘不得臥，譬之宵小，潛伏里閈，
若不行動犯竊，難以強執，難治當於病發，投以搜逐，而病去必當養正，
今中年諒無大害，精神日衰，病加劇矣，腎氣去桂膝，病發時，葶藶大棗湯或皁莢丸。

陳四八，哮喘不臥，失血後，胸中略爽，葦莖湯加葶藶大棗。

某十三，哮喘久咳。桂枝木、杏仁、橘紅、厚朴、炒半夏、炒白芥子。

馬三二，宿哮痰喘頻發〔哮兼痰飲〕，真武丸。

朱五一，宿哮咳喘，遇勞發，小青龍去麻辛加糖炒石膏。

鄒七歲，宿哮肺病，久則氣泄汗出，脾胃陽微，痰飲留著，有食入泛嘔之狀，
夏三月，熱傷正氣，宜常進四君子湯以益氣，不必攻逐痰飲〔氣虛〕。
人參、茯苓、白朮、炙草。哮與喘，微有不同，其症之輕重緩急，亦微各有異，
蓋哮症多有兼喘，而喘有不兼哮者，要知喘症之因，若由外邪壅遏而致者，
邪散則喘亦止，後不復發，此喘症之實者也，若因根本有虧，腎氣逆，濁陰上衝而喘者，
此不過一二日之間，勢必危篤，用藥亦難奏功，此喘症之屬虛者也，若夫哮症，
亦由初感外邪，失於表散，邪伏於裡，留於肺俞，故頻發頻止，淹纏歲月，
更灰痰哮鹹哮醋哮，過食生冷，及幼稚天哮諸症，案雖未備，閱先生之治法，
大概以溫通肺臟，下攝腎真為主，久發中虛，又必補益中氣，
其辛散苦寒豁痰破氣之劑，在所不用，此可謂治病必求其本者矣，
此症若得明理鍼灸之醫，按穴灸治，尤易除根噫然則難遇其人耳〔華玉堂〕。

<h2>喘</h2>
伊，先寒後熱，不饑不食，繼浮腫喘嗆，俛不能仰，仰臥不安，
古人以先喘後脹治肺，先脹後喘治脾，今由氣分膹鬱，以致水道阻塞，大便溏泄，
仍不爽利，其肺氣不降，二腸交阻，水穀蒸腐之濕，橫趨脈絡，腫由漸加，
豈亂醫可效，粗述大略，與高明論證〔肺鬱水氣不降〕。肺位最高，主氣，為手太陰臟，
其臟體惡寒惡熱，宣辛則通，微苦則降，若藥氣味重濁，直入中下，非宣肺方法矣，
故手經與足經大異，當世不分手足經混治者，特表及之。
麻黃、苡仁、茯苓、杏仁、甘草。

某，氣逆咳嗆喘促，小青龍去桂枝芍草加杏仁人參。

某，氣逆咳嗆喘急。淡乾薑、人參、半夏、五味、茯苓、細辛。

單，瘡毒內攻，所進水穀不化，蒸變濕邪，漬於經隧之間，不能由腸而下，
膀胱不利，濁上壅遏，肺氣不降，喘滿不堪著枕，三焦閉塞，漸不可治，
議用中滿分消之法，必得小便通利，可以援救。
葶藶、苦杏仁、桑皮、厚朴、豬苓、通草、大腹皮、茯苓皮、澤瀉。

汪，脈弦堅，動怒氣衝，喘急不得臥息，此肝升太過，肺降失職，兩足逆冷，
入暮為劇，議用仲景越婢法〔肝升飲邪上逆〕。又，按之左脈衝氣便喘，背上一線寒冷，
直貫兩足，明是肝逆挾支飲所致，議用金匱旋覆花湯法。
旋覆花、青蔥管、新絳、炒半夏。

姜，勞煩哮喘，是為氣虛，蓋肺主氣，為出氣之臟，氣出太過，但泄不收，
則散越多喘，是喘症之屬虛，故益肺氣藥皆甘，補土母以生子，若上氣散越已久，
耳目諸竅之阻，皆清陽不司轉旋之機，不必縷治〔中氣虛〕，人參建中湯去薑。

沈二三，晨起未食，喘急多痰，此竟夜不食，胃中虛餒，陽氣交升，中無彈壓，
下焦陰傷，已延及胃，難以驟期霍然〔胃虛〕。黃精、三角胡麻、炙草、茯苓。

吳，濁飲自夜上干填塞，故陽不旋降，衝逆不得安臥，
用仲景真武法〔腎陽虛濁飲上逆〕。人參、淡熟附子、生淡乾薑、茯苓塊、豬苓、澤瀉。

徐四二，色痿腠疏，陽虛體質，平昔喜進膏粱，上焦易壅，中宮少運，
厚味凝聚蒸痰，頻年咳嗽，但內傷失和，薄味自可清肅，醫用皁莢搜攢，肺傷氣泄，
噴涕不已，而沉錮膠濁，仍處胸背募俞之間，玉屏風散之固衛，六君子湯之健脾理痰，
多是守劑，不令宣通，獨小青龍湯，徹飲以就太陽，初服喘緩，得宣通之意，
夫太陽但開，所欠通補陽明一段工夫，不得其闔，暫開復痺痹矣，且喘病之因，
在肺為實，在腎為虛，此病細診色脈，是上實下虛，以致耳聾鳴響，治下之法，
壯水源以熄內風為主，而胸次清陽少旋，濁痰阻氣妨食，以臥時繼以清肅上中二焦，
小劑守常調理百日圖功，至於接應世務，自宜節省，勿在藥理中也〔腎氣不納〕。
熟地〔砂仁製〕、萸肉、龜甲心、阿膠、牛膝、茯苓、遠志、五味、磁石、秋石、蜜丸，
早服，臥時另服威喜丸，竹瀝薑汁泛丸。

張三十，幼年哮喘已愈，上年夏令，勞倦內傷致病，誤認外感亂治，其氣泄越，
哮喘音啞，勞倦不復，遂致損怯，夫外感之喘治肺，內傷之喘治腎，以腎主納氣耳，
加減八味丸每服二錢五分鹽湯下，六服。

胡六十，脈沉，短氣以息，身動即喘，此下元已虛，腎氣不為收攝，
痰飲隨地氣而升，有年，陡然中厥最慮。熟地、淡附子、茯苓、車前、遠志、補骨脂。

吳，氣不歸元，喘急跗腫冷汗，足寒面赤，中焦痞結，先議通陽。
熟附子、茯苓、生薑汁、生白芍。

王十九，陰虛喘嗆，用鎮攝固納。
熟地、萸肉、阿膠、淡菜膠、山藥、茯神、湖蓮、芡實。

翁四二，脈細尺垂，形瘦食少，身動即氣促喘急，大凡出氣不爽而喘為肺病，
客感居多，今動則陽化，由乎陰弱失納，乃吸氣入而為喘，腎病何辭，
治法惟以收攝固真，上病當實下焦，宗腎氣方法意。
熟地、萸肉、五味、補骨脂、胡桃肉、牛膝、茯苓、山藥、車前子、蜜丸。

沈二三，陰虛陽升，氣不攝納為喘。
熟地、萸肉、五味、海參膠、淡菜膠、茯神、山藥、芡實、湖蓮肉、紫胡桃。

楊六一，老年久嗽，身動即喘，晨起喉舌乾燥，夜則溲溺如淋，此腎液已枯，
氣散失納，非病也，衰也，故治喘鮮效，便難乾涸，宗腎惡燥，以辛潤之。
熟地、杞子、牛膝、巴戟肉、紫衣胡桃、青鹽、補骨脂。

陳氏，咳喘則暴，身熱汗出，乃陰陽樞紐不固，惟有收攝固元一法。
人參、炙草、五味、紫衣胡桃、熟地、萸肉炭、茯神、炒山藥。又，攝固頗應。
人參、附子、五味、炙黃耆、白朮。

某，瘡痍疥疾，致氣喘咳出血痰，固是肺壅熱氣，今飲食二便如常，行動喘急，
與前喘更有分別，緣高年下虛，腎少攝納，元海不固，氣逆上泛，是腫脹之萌，
宜未雨綢繆，六味丸加牛膝車前胡桃。

孫，望八大年，因冬溫內侵，遂致痰嗽暮甚，診脈大而動搏，察色形枯汗泄，
吸音頗促，似屬痰阻，此乃元海根微，不司藏納，神衰囈語，陽從汗出，
最有昏脫之變，古人老年痰嗽喘症，都從脾腎主治，今溫邪擾攘，上中二焦留熱，
雖無溫之理，然攝固下真以治根本，所謂陽根於陰豈可不為講究。
熟地炭、胡桃肉、牛膝炭、車前子、雲茯苓、青鉛。

某，熱熾在心，上下不接，沖逆陡發，偏身麻木，喘促昏冒，腎真不固，肝風妄動，
久病湯藥無功，暫以玉真丸主之。喘症之因，在肺為實，在腎為虛，
先生揭此二語為提綱，其分別有四，大凡實而寒者，必挾凝痰宿飲，上干阻氣，
如小青龍桂枝加朴杏之屬也，實而熱者，不外乎蘊伏之邪，蒸痰化火，有麻杏甘膏，
千金葦莖之治也，虛者，有精傷氣脫之分，填精以濃厚之劑，必兼鎮攝，腎氣加沉香，
都氣入青鉛，從陰陽之異也，氣脫則根浮，吸傷元海，危亡可立而待，思草木之無情，
剛柔所難濟，則又有人參河車五味石英之屬，急續元真，挽回頃刻，補天之治，
古所未及，更有中氣虛餒，土不生金，則用人參建中，案集三十，法凡十九，
其層次輕重之間，絲絲入扣，學者宜深玩而得焉〔邵新甫〕。

徐評，此篇治下之法已備，治上之法尚多遺漏，不可不講也。

<h2>呃</h2>
某，面冷頻呃，總在咽中不爽，此屬肺氣膹鬱，當開上焦之痺痹，蓋心胸背部，
須藉在上清陽舒展，乃能曠達耳〔肺氣鬱痺痹〕。
枇杷葉、炒川貝、鬱金、射干、白通草、香豉。

王，脈微弱，面亮戴陽，呃逆脅痛，自利，先曾寒熱下利，加以勞煩傷陽，
高年豈宜反覆，乃欲脫之象，三焦俱有見症，議從中治〔陽虛濁陰上逆〕。
人參、附子、丁香皮、沛蒂、茯苓、生乾薑。

陳，食傷脾胃復病，嘔吐發呃下利，診兩脈微濇，是陽氣欲盡，濁陰衝逆，
閱方雖有薑附之理陽，反雜入耆歸呆鈍牽制，後方代赭重墜，又混表藥，總屬不解，
今事危至急，舍理陽驅陰無別法。人參、茯苓、丁香、柿蒂、炮附子、乾薑、吳萸。

某，脈歇止，汗出呃逆，大便溏，此勞倦積傷，胃中虛冷，陰濁上千。
人參、茯苓、生淡乾薑、炒川椒、炒烏梅肉、釘頭代赭石。

黃，脈小舌白，氣逆呃忒，畏寒微戰，胃陽虛，肝木上犯，議用鎮肝安胃理陽。
人參、代赭石、丁香皮手、茯苓、炒半夏、淡乾薑。又，舌白胎厚，胃陽未醒，厥逆，
濁陰上干為呃，仍用通法。人參、淡附子、丁香皮、淡乾薑、茯苓。又，
照方加薑汁柿蒂。

又，人參、炒川椒、附子、茯苓、淡乾薑、炒粳米。呃逆一症，古無是名，
其在內經本謂之噦，因其呃呃連聲，故今人以呃逆名之，觀內經湯噦之法，
以草刺鼻嚏，嚏而已，無息而疾迎，引之立已，大驚之亦可已，然歷考呃逆之症，
其因不一，有胃中虛冷，陰凝陽滯而為呃者，當用仲景橘皮湯，生薑半夏湯，
有胃虛虛陽上逆，病深聲噦者，宜用仲景橘皮竹茹湯，有中焦脾胃虛寒，氣逆為呃者，
宜理中湯加丁香，或溫胃飲加丁香，有下焦虛寒，陽氣竭而為呃者，正以元陽無力，
易為抑遏，不能暢達而然，宜用景岳歸氣飲，或理陰煎加丁香，有食滯而呃者，
宜加減二陳加山查烏藥之屬，或大和中飲加乾薑木香，凡此諸法，不過略述其端，
其中有不宜，各宜隨症施治，不可以此為不易之法，故先生謂肺氣鬱痺痹，
及陽虛濁陰上逆，亦能為呃，每以開上焦之痺痹，及理陽驅陰，從中調治為法，
可謂補前人之不逮，丹溪謂呃逆屬于肝腎之陰虛者，其氣必從臍下直衝上出于口，
繼續作聲，必由相火炎上，挾其衝氣，乃能逆上為呃，用大補陰丸峻補真陰，承制相火，
東垣嘗謂陰火上衝，而吸氣不得入，胃脈反逆，陰中伏陽即為呃，
用滋腎丸以瀉陰中伏熱，二法均為至當，審證參用，高明裁酌可也〔鄒時乘〕。

徐評，仲景治呃逆，以旋覆代赭石湯為主方，案中獨不用此方，而純用補熱之劑，
其症屬虛寒上逆者，固有此法，但不知何以俱屬寒逆，不識當時曾有誤用處否。

<h2>疸</h2>
沈十九，能食，煩倦，手足汗出，目微黃，常鼻衄，夫熱則消穀，水穀留濕，
濕甚生熱精微不主四布，故作煩倦，久則痿黃穀疸，當與豬肚丸，蒼朮換白朮，
重用苦參〔穀疸〕。

張三二，述初病似瘧，乃夏暑先伏，秋涼繼受，因不慎食物，胃脘氣滯生熱，
內蒸變現黃疸，乃五疸中之穀疸也，溺黃便祕，當宣腑濕熱，但不宜下，
恐犯太陰變脹。綿茵陳、茯苓皮、白蔻仁、枳實皮、杏仁、桔梗、花粉。

汪三九，飲酒發黃，自屬濕熱，脈虛濇，腹鳴不和，病後形體瘦減，
起居行動皆不久耐，全是陽氣漸薄，兼之思慮勞煩致損，議兩和脾胃之方〔酒疸〕。
戊己加當歸柴胡煨薑南棗。

王，右脅高突刺痛，身面發黃，不食不便，瘀熱久聚，恐結癰瘍〔濕熱鬱蒸〕。
大豆黃卷、木防己、金銀花、生牡蠣、飛滑石、苡仁。

張，脈沉，濕熱在裡，鬱蒸發黃，中痞惡心，便結溺赤，三焦病也，苦辛寒主之。
杏仁、石膏、半夏、薑汁、山梔、黃柏、枳實汁。
黃，一身面目發黃，不飢溺赤，積素勞倦，再感溫濕之氣，誤以風寒發散消導，
濕甚生熱，所以致黃。○。連翹、山梔、通草、赤小豆、花粉、香豉，煎送保和丸三錢。

劉三九，心下痛年餘屢發，痛緩能食，漸漸目黃溺赤，此絡脈中凝瘀蘊熱，
與水穀之氣交蒸所致，若攻之過急，必變脹滿，此溫燥須忌，議用河間金鈴子散，
合無擇穀芽枳實小柴胡湯法〔脈絡瘀熱〕。
金鈴子、延胡、枳實、柴胡、半夏、黃芩、黑山梔、穀芽。

蔣，由黃疸變為腫脹，濕熱何疑，法亦不為謬，據述些少小丸，諒非河間子和方法，
溫下僅攻冷積，不能驅除濕熱，仍議苦辛滲利，
每三日兼進濬川丸六七十粒〔疽變腫脹〕。雞肫皮、海金沙、厚朴、大腹皮、豬苓、通草。

張三二，夏秋疸病，濕熱氣蒸而成，治法必用氣分宣通自效，蓋濕中生熱，
外干時令，內蘊水穀不化，黃乃脾胃之色，失治，則為腫脹，今調治日減，便通利，
主腑已通，薄味可全功，平昔攻苦，思必傷心，鬱必傷脾，久坐必升太過，降不及，
不與疸症同例〔疸後鬱損心脾〕。歸脾丸。

楊七十，夏熱泄氣，脾液外越為黃，非濕熱之疸，繼而不欲食便溏，
用大半夏湯通胃開飲，已得寢食，露降痰血，乃氣洩不收，肅令淺，
不必以少壯熱症治，順天之氣，是老年調理法〔脾液外越〕。
人參、炙草、生扁豆、山藥、茯神、苡仁。黃疸，身黃目黃溺黃之謂也，病以濕得之，
有陰有陽，在腑在臟，陽黃之作，濕從火化，瘀熱在裡，膽熱液泄，與胃之濁氣共併，
上不得越，下不得泄，董蒸遏鬱，侵於肺則身目俱黃，熱流膀胱，溺色為之變赤，
黃如橘子色，陽主明，治在胃，陰黃之作，濕從寒水，脾陽不能化熱，膽液為濕所阻，
漬於脾，浸淫肌肉溢於皮膚，色如薰黃，陰主晦，治在脾，傷寒發黃，金匱黃疸，
立名雖異，治法多同，有辨證三十五條，出治一十二方，先審黃之必發不發，
在於小便之利與不利，疸之易治難治，在於口之渴與不渴再察瘀熱入胃之因，
或因外併，或因內發，或因食穀，或因酣酒或因勞色，有隨經蓄血，入水黃汗，
上盛者，一身盡熱，下鬱者，小便為難，又有表虛裡虛，熱除作噦，火劫致黃，
知病有不一之因，故治有不紊之法，於是脈弦脅痛，少陽未罷，仍主以和，渴飲水漿，
陽明化燥，急當瀉熱，濕在上以辛散，以風勝，濕在下，以苦泄，以淡滲，如狂蓄血，
勢所必攻，汗後溺白，自宜投補，酒客多蘊熱，先用清中，加之分利，後必顧其脾陽，
女勞有穢濁，始以解毒，繼之滑竅，終當峻補腎陰，表虛者實衛，裡虛者建中，
入水火劫，以及治逆變證，各立方論，以為後學津梁，若云寒濕在裡之治，
陽明篇中惟見一則，不出方論，指人以寒濕中求，蓋脾本畏木，而喜風燥，
制水而惡寒濕，今陰黃一證，外不因於六淫，內不傷於嗜慾，惟寒惟濕，
譬以卑監之土，須暴風日之陽，純陰之病，療以辛熱無疑矣，方雖不出，法已顯然，
故不用多歧，恐滋人惑耳，今考諸家之說，丹溪云，不必分五疸，總是如盦醬相似，
以為得治黃之扼要，殊不知是言也，以之混治陽黃，雖不中窾，不致增劇，
以之治陰黃，下咽則斃，何異操刃，一言之易，遺誤後人，惟謙甫羅氏，具有卓識，
力辨陰陽，遵傷寒寒濕之指，出茵陳四逆湯之治，繼往開來，活人有術，醫雖小道，
功亦茂焉，喻嘉言陰黃一證，竟謂仲景方論亡失，恍若無所循從，
不意其註傷寒，註金匱，辨論數千言，而獨於關鍵明文，反為之蒙昧，雖云智者一失，
亦未免會心之不遠也，總之，羅氏可稱勤求古訓，朱氏失於小成自狃，嘉言喻氏，
病在好發議論而已，今觀葉氏黃疽之案，廖廖數則，而於案中所云，夏秋疸病，
濕熱氣蒸而成，其陽黃之治，了然於胸中，案中又有治黃也，而有非黃之論，
揣其是病必求虛實，於是知其是病必辨陰陽，如遇陰黃，求治於先生者，
決不以治陽之法治陰，而殀人長命也，苟非仲景而藐丹溪，博覽群賢之論，
而不陷於一偏之說者，烏能及此，名不浮於實，道之得以久行也固宜〔蔣式玉〕。

徐評，疸之變症不一，案中祇有瀉濕熱一法，其餘並無良方，不知黃疸之疾，
輕者即愈，重者有黃水成窠，久而不化，變態百出，以至傷生，消水窠之法，
不可不考。


<h2><br><span class="orange">新校本臨證指南醫案卷五</span></h2>
<h2><br>風</h2>
某二七風傷衛，寒熱頭痛脘悶〔風傷衛〕。
○。蘇梗〔一錢〕、淡豆豉〔一錢〕、杏仁〔三錢〕、桔梗〔一錢〕、厚朴〔一錢半〕、
連翹〔一錢半〕、通草〔一錢〕、滑石〔三錢〕。

某二一，風邪外襲肺衛，畏風發熱，咳嗽脘悶，當用兩和表裡。
淡豆豉〔一錢半〕、蘇梗〔一錢〕、杏仁〔三錢〕、桔梗〔一錢半〕、連翹〔一錢半〕、
通草〔一錢〕。

江五六，勞倦過月，氣弱加外感，頭痛惡風，營衛二氣皆怯，嗽則閃爍筋掣而痛，
大凡先治表後治裡，世間未有先投黃連清裡，後用桂枝和表，
此非醫藥〔風傷營衛誤治〕，當歸建中湯。

沈，虛人得感，微寒熱〔體虛感風〕，參歸桂枝湯加廣皮。經云，風為百病之長，
蓋六氣之中，惟風能全兼五氣，如兼寒則風寒，兼暑則曰暑風，兼濕曰風濕，
兼燥曰風燥，兼火曰風火，蓋因風能鼓盪此五氣而傷人，故曰百病之長也，其餘五氣，
則不能互相全兼，如寒不能兼暑與火，暑亦不兼寒，濕不兼燥，燥不兼濕，火不兼寒，
由此觀之，病之因乎風起者自多也，然風能兼寒，寒不兼風，何以辨之，
如隆冬嚴寒之時，即密室重幃之中，人若裸體而臥，必犯傷寒之病，
此本無風氣侵入，乃但傷於寒，而不兼風者也，風能兼寒者，因風中本有寒氣，
蓋巽為風，風之性本寒，即巽卦之初爻屬陰是也，因風能流動鼓盪，其用屬陽，
是合乎巽之二爻三爻，皆陽爻也，如炎歊溽暑之時，若使數人搧一人，
其人必致汗孔閉，頭痛惡寒骨節疼等，傷寒之病作矣，斯時天地間，固毫無一些寒氣，
實因所搧之風，風中卻有寒氣，故令人受之，寒疾頓作，此乃因傷風而兼傷寒者也，
故有但傷寒而不傷風之症，亦有因傷風而致兼傷寒之症，又有但傷風而不傷寒之症，
有因傷風而或兼風溫風濕風燥風火等症，更有暑濕燥火四氣各自致傷，
而絕不兼風之症，故柯韻伯所註傷寒云，傷風之重者，即屬傷寒，亦有無汗脈緊，
骨節疼諸症，此柯氏之書，所以能獨開仲景生面也，至仲景所著傷寒書，本以寒為主，
因風能兼寒，故以風陪說，互相發明耳，學者看書，不可不知此理，
若夫臟腑一切內外諸風，各有現症，具載內經，尤當詳考〔華岫雲〕。

<h2>寒</h2>
某二二，客邪外侵，頭脹，當用辛散〔寒邪客邪〕。
蘇梗、杏仁、桔梗、桑皮、橘紅、連翹。

某，寒熱，頭痛脘悶。淡豆豉、嫩蘇梗、杏仁、桔梗、厚朴、枳殼。

某五二，復受寒邪，背寒，頭痛，鼻塞〔風寒傷衛〕，桂枝湯加杏仁。

某十九，時邪外襲，衛痺痹發熱，頭痛，先散表邪〔寒邪兼濕〕。
淡豆豉、蘇梗、杏仁、厚朴、木防己、茯苓皮。

楊四二，太陽脈行，由背抵腰，外來風寒，先傷陽經，雲霧自下及上，
經氣逆而病發，致痰涎，頭痛，小溲數行病解，膀胱氣通，斯逆者轉順矣，
當通太陽之裡，用五苓散，倘外感病發再議〔寒客太陽膀胱經氣逆〕。

某二八，勞傷陽氣，形寒身熱，頭疼脘悶，身痛〔營倦陽虛感寒〕。
杏仁〔三錢〕、川桂枝〔八分〕、生薑〔一錢〕、厚朴〔一錢〕、廣皮〔一錢〕、茯苓皮〔三錢〕。
傷寒症，仲景立法?颿e，諸賢註釋於後，先生雖天資穎敏，若擬其治法，
恐亦不能出仲景範圍，其所以異 於庸醫者，在乎能辨症耳，
不以冬溫春溫風溫溫熱濕溫伏暑內傷勞倦瘟疫等症，誤認?偉侅H，其治溫熱暑濕諸症，
專辨邪之在衛在營，或傷氣分，或傷血分，更專究三焦，故能述前人溫邪忌汗，
濕家忌汗，當用手經之方，不必用足經之藥等明訓，垂示後人，
此乃先生獨擅見長之處也，若夫傷寒之書，自成無己註解以後，註疏者啻數百家，
其尤著者，如嘉言三書，景岳書，傷寒三註四註等篇，近有柯韻伯來蘇集，
傷寒論翼方翼，王晉三古方選註中所解一百十三方，諸家析疑辨義處，雖稍有異同，
然皆或登仲景 之堂，或造仲景之室者，業醫者，當日置案頭，潛心參究，
庶乎臨症可無誤矣〔華岫雲〕。傷寒一症，內經云，熱病者，皆傷寒之類也，又曰，
凡病傷寒而成溫者，先夏至日 者為病溫，後夏至日者為病暑，又曰冬傷於寒，
春必病溫，其症有六經相傳，併病合?f，兩感直中，難經又言傷寒有五，有中風，
有傷寒，有濕溫，有熱病，有溫病，其所 苦各不同，再加以六淫之邪，
有隨時互相兼感而發之病，且其一切現症，則又皆有頭?h發熱，或有汗無汗，
或惡風惡寒，不食倦臥煩渴等，則又大略相同，故其症愈多，其 理愈晦，
毋怪乎醫者臨症時，不能灼然分辨，即其所讀之書，前人亦並無至當不易之論，
將靈素難經之言，及一切外感之症，逐一分晰辨明，使人有所遵循，故千百年來，
欲求一鑒垣之士，察六淫之邪，毫不紊亂者，竟未見其人，幸賴有仲景之書，
以六經分症，治以汗吐下和寒溫諸法，故古人云仲景之法，不但治傷寒，
苟能悉明其理，即治 一切六氣之病與諸雜症，皆可融會貫通，無所不宜，此誠屬高論，
固深知仲景者也，然余謂六淫之邪，頭緒甚繁，其理甚奧，即彙集河間東垣丹溪，
及前賢輩諸法而治之，猶慮未能兼括盡善，若沾沾焉，必欲但拘仲景之法而施治，
此乃見聞不廣，膠柱鼓瑟?A不知變通者矣，今觀葉氏之書，傷寒之法，固屬無多，
然其辨明冬溫春溫風溫溫熱之 治，實超越前人，以此羽翼仲景，差可嘉惠後學，
觀者幸毋忽諸〔華玉堂〕。

徐評，此即俗名著寒之症，偶爾受寒之小疾，不入經絡之病也，何必牽引傷寒大症，
發諸議論，及細閱此編，竟無治傷寒一門，即此數方為傷寒之法，不禁失效，
夫醫者之學問，全在明傷寒之理，則萬病皆通，故仲景之書只有二種，
傷寒論治傷寒之法也，金匱治雜症之法也，而金匱之方，則又半傷寒論中來，
則傷寒乃病中之第一症，而學醫者之第一功夫也，今此編獨闕此一門，
則平日所習何書，所治何病耶，此老數十年醫道大行，豈無數千百大症經手，
乃竟祇錄此數方以了局，此非老之過，乃編書之人胸中茫無定見耳。

<h2>風溫</h2>
僧五三，近日風溫上受，寸口脈獨大，肺受熱灼，聲出不揚，先與辛涼清上，
當薄味調養旬日〔風溫傷肺〕。
○。牛蒡子、薄荷、象貝母、杏仁、冬桑葉、大沙參、南花粉、黑山梔皮。

楊，脈左實大，頭目如蒙，清竅不爽，此風仍在上焦，擬升降法。
乾荷葉、薄荷、象貝、連翹、鉤藤、生石膏末。

某，風溫從上而入，風屬陽，溫化熱，上焦近肺，肺氣不得舒轉，周行氣阻，
致身痛，脘悶，不飢，宜微苦以清降，微辛以宣通，醫謂六經，輒投羌防，泄陽氣，
劫胃汁，溫邪忌汗，何遽忘之。杏仁、香豉、鬱金、山梔、瓜蔞皮、蜜炒橘紅。

葉，風溫入肺，肺氣不通，熱漸內鬱，如舌苔，頭脹咳嗽，發疹，心中懊憹，
脘中痞滿，猶是氣不舒展，邪欲結痺痹，宿有痰飲，不欲飲水，議梔豉合涼膈方法。
○。山梔皮、豆豉、杏仁、黃芩、瓜蔞皮、枳實汁。

郭，風溫入肺，氣不肯降，形寒內熱，胸痞，皆膹鬱之象，辛涼佐以微苦，
手太陰主治。黑山梔、香豉、杏仁、桑葉、瓜蔞皮、鬱金。

秦六三，體質血虛，風溫上受，滋清不應，氣分燥也，議清其上〔風溫化燥熱〕。
○。石膏、生甘草、薄荷、桑葉、杏仁、連翹。又，
照前方去連翹薄荷加陳蔞皮鬱金梔皮。

某，風火上鬱，耳後結核，目眶痛〔少陽風火〕。
薄荷、牛蒡子、前胡、象貝、連翹、黑梔皮、赤芍、生甘草。某，風溫熱伏，
更劫其陰，日輕夜重，煩擾不寧〔風溫傷陰〕。生地、阿膠、麥冬、白芍、炙草、蔗漿。

馬三五，風溫熱灼之後，津液未復，陽明脈絡不旺，骨酸背楚，治以和補。
生黃耆、鮮生地、北沙參、玉竹、麥冬、歸身、蜜丸。

某，陰虛風溫，氣從左升，桂枝湯加花粉杏仁。風為天之陽氣，溫乃化熱之邪，
兩陽薰灼，先傷上焦，種種變幻情狀，不外手三陰為病數，頭脹汗出，身熱咳嗽，
必然並見，當與辛涼輕劑，清解為先，大忌辛溫消散，劫爍清津，太陰無肅化之權，
救逆則有蔗汁蘆根玉竹門冬之類也，苦寒沉降，損傷胃口，陽明頓失循序之司，
救逆則有復脈建中之類，大凡此症，驟變則為痙厥，緩變則為虛勞，則主治之方，
總以甘藥為要，或兼寒或兼溫，在人通變可也〔邵新甫〕。

<h2>溫熱</h2>
某二十，脈數暮熱，頭痛腰疼，口燥，此屬溫邪〔溫邪入肺〕。
○。連翹、淡豆豉、淡黃芩、黑山梔、杏仁、桔梗。

某，溫邪化熱，肺痺痹喘急，消渴胸滿，便溺不爽，肺與大腸見症。
○。淡黃芩、知母、鮮生地、阿膠、天冬、花粉。

謝，積勞傷陽，衛疏，溫邪上受，內入乎肺，肺主周身之氣，氣窒不化，
外寒似戰慄，其溫邪內鬱，必從熱化，今氣短胸滿，病邪在上，大便瀉出稀水，
肺與大腸表裡相應，亦由熱迫下泄耳，用辛涼輕劑為穩。
杏仁、桔梗、香豉、橘紅、枳殼、薄荷、連翹、茯苓。

龔，襁褓吸入溫邪，釀為肺脹危症。蘆根、桃仁、苡仁、冬瓜子。

施，久患虛損，原寢食安舒，自服陰柔膩補，不但減食不寐，脘中常悶，渴欲飲涼，
此口鼻吸入溫邪，先干於肺，誤補則邪愈熾，氣機阻塞，弱質不敢開泄，
援引輕揚肅上，兼以威喜丸，淡以和氣，上焦得行，可進養胃法。
白沙參、苡仁、天花粉、桑葉、鬱金、兼服威喜丸。

王，溫邪發熱，津傷，口糜氣穢〔溫邪劫津〕。
捲心竹葉、嘉定花粉、知母、麥冬、金石斛、連翹。

某，春溫身熱，六日不解，邪陷劫津，舌絳，骨節痛，以甘寒熄邪。
竹葉心、知母、花粉、滑石、生甘草、梨皮。

丁，口鼻吸入熱穢，肺先受邪，氣痺痹不主宣通，其邪熱由中及於募原，布散營衛，
遂為寒熱，既為邪踞，自然痞悶不飢，雖邪輕未為深害，留連不已，熱蒸形消，
所謂病傷，漸至於損而後已〔熱傷胃津〕，桂枝白虎湯。又，氣分之熱稍平，
日久胃津消乏，不飢不欲納食，大忌香燥破氣之藥，以景岳玉女煎，多進可效，
忌食辛辣肥膩自安，竹葉石膏湯加鮮枸杞根皮。

楊，伏邪發熱，煩渴，知飢無寐，乃胃津受傷所致，擬進竹葉石膏湯加花粉。

葉，熱傷氣分，用甘寒方，白虎湯加竹葉。

某，右脈未和，熱多口渴，若再劫胃汁，怕有脘痞不飢之事，當清熱生津，
仍佐理痰，俟邪減便可再商。麥冬、人參、石膏、知母、粳米、竹葉、半夏。

葉二八，仲景云，陰氣先傷，陽氣獨發，不寒癉熱，令人消爍肌肉，條例下不註方，
但曰以飲食消息之，後賢謂甘寒生津，解煩熱是矣，今脈數舌紫渴飲，氣分熱邪未去，
漸次轉入血分，斯甘寒清氣熱中，必佐存陰，為法中之法。
生地、石膏、生甘草、知母、粳米、白芍、竹葉心。

毛六十，溫邪熱入營中，心熱悶，脅肋痛，平素痰火，與邪膠結，致米飲下咽皆脹，
老年五液已涸，忌汗忌下〔熱入心營〕。生地、麥冬、杏仁、鬱金汁、沙川貝、橘紅。
馬，少陰伏邪，津液不騰，喉燥舌黑，不喜飲水，法當清解血中伏氣，莫使液涸。
○。犀角、生地、丹皮、竹葉、元參、連翹。

陳嫗，熱入膻中，夜煩無寐，心悸怔，舌絳而乾，不嗜湯飲，乃營中之熱，
治在手經。犀角、鮮生地、黑元參、連翹、石菖蒲、炒遠志。又，
鮮生地、元參、天冬、麥冬、竹葉、茯神、金箔。又，陽升風動，治以鹹寒。
生地、阿膠、天冬、人參、川斛、茯神、麥冬。

張，營絡熱，心震動，復脈湯去薑桂參加白芍。

陸六九，高年熱病，八九日，舌燥煩渴，譫語，邪入心胞絡中，深怕液涸神昏，
當滋清去邪，兼進牛黃丸，驅熱利竅〔熱邪入心胞〕。
竹葉心、鮮生地、連翹心、元參、犀角、石菖蒲。

胡，脈數，舌赤耳聾，胸悶，素有痰火，近日冬溫，引動宿病，加以勞復，
小溲不利，議治胞絡之熱。
鮮生地〔五錢〕、竹葉心〔一錢〕、丹參〔一錢半〕、元參〔一錢半〕、石菖蒲根〔六分〕、
陳膽星〔六分〕。

顧，溫邪誤表劫津，邪入胞絡內閉，至寶丹。

王，吸入溫邪，鼻通肺絡，逆傳心胞絡中，震動君主，神明欲迷，瀰漫之邪，
攻之不解，清竅既蒙，絡內亦痺痹，幼科不解，投以豁痰降火理氣，毫無一效，
憶平脈篇，清邪中上，肺位最高，既入胞絡，氣血交阻，逐穢利竅，須藉芳香，
議用局方至寶丹。施，溫邪如瘧，陰氣先傷，苦辛再傷陽及胃，內風肆橫，肢掣瘛瘲，
邪閉心胞絡中，痰潮神昏，乃熱氣蒸灼，無形無質，此消痰消食清火，竟走腸胃，
與病情隔靴搔癢，速速與至寶丹三分，冷開水調服，若得神清，再商治法。

顧，飲酒又能納穀，是內風主乎消爍，當春盡夏初，陽氣弛張，遂致偏中於右，
診脈左弦且堅，肌腠隱約斑點，面色光亮而赤，舌胎灰黃，其中必夾伏溫邪，
所怕內閉神昏，治法以清絡宣竅，勿以攻風劫痰，扶助溫邪，平定廓清，
冀其帶病久延而已。○。犀角、生地、元參、連翹心、鬱金、小青葉、竹葉心、石菖蒲。
又，目瞑舌縮，神昏如醉，邪入心胞絡中，心神為蒙，謂之內閉，前案已經論及，
溫邪鬱蒸，乃無形質，而醫藥都是形質氣味，正如隔靴搔癢，近代喻嘉言，
議謂芳香逐穢宣竅，頗為合理，絕症難挽，聊盡人工。至寶丹四丸，勻四服，
涼開水調化。

包，老年下虛，春溫上受，痰潮昏譫，舌絳黃苔，面赤微痙，
先清上焦〔熱邪閉竅神昏〕。天竺黃、金銀花、竹葉心、連翹、竹瀝。

張，溫邪自裡而發，喉腫口渴，舌心灰滯，上焦熱蒙，最怕竅閉昏痙，苦寒直降，
攻其腸胃，與溫邪上鬱無涉。
連翹、黑梔皮、牛蒡子、杏仁、花粉、馬勃、瓜蔞皮、夏枯草、金汁、銀花露。

張，週歲內，未得穀味精華，溫邪吸入，上焦先受，頭面頤頜腫浮，邪與氣血混處，
刀針破傷經絡，溫邪內閉熱壅，蔓延三焦，昏寐痰潮，舌刺卷縮，小溲點滴渾濁，
熱氣結錮在裡，但膏連芩梔之屬，藥性直降，竟由胃達腸，而熱氣如煙如霧，
原非形質可蕩可掃，故牛黃產自牛腹，原從氣血而成，混處氣血之邪，藉此破其蘊結，
是得效之因由也，夫溫熱時癘，上行氣分，而漸及於血分，非如傷寒足六經，
順傳經絡者，大抵熱氣鴟張，必薰塞經絡內竅，故昏躁皆裡竅之欲閉，欲宣內閉，
須得芳香，氣血久鬱，必致瘍毒內攻，謹陳大意參末議，用紫雪丹三分，
微溫開水調服。

褚，溫邪中自口鼻，始而入肺，為咳喘，繼傳膻中則嗆血，乃心營肺衛受邪，
然邪在上焦，壅遏阻氣，必聚為熱，痰臭嗆渴，是欲內閉，惜不以河間三焦立法，
或謂傷寒主六經或謂肺癰專泄氣血，致熱無出路，胸突腹大，危期至速矣，
即有對病藥餌，氣湧沸勝騰，勢必湧吐無餘，焉望有濟，夫溫熱穢濁，填塞內竅，
神識昏迷，脹悶欲絕者，須以芳香宣竅，佐牛黃金箔深入臟絡，以搜錮閉之邪，
今危篤若此，百中圖一而已，紫雪丹。

陳，溫邪逆傳膻中，熱痰蔽阻空竅，所進寒涼消導，徒攻腸胃，毫無一效，
痰乃熱薰津液所化，膻中乃空靈之所，是用藥之最難，至寶丹芳香，通其神明之竅，
以驅熱痰之結極是，但稚年受溫邪，最易陰虧津耗，必兼滋清以理久伏溫邪為正。
○。犀角、鮮生地、元參、連翹心、丹皮、石菖蒲，化服至寶丹。

某，濕為漸熱之氣，迷霧鬲間，神機不發，三焦皆被邪侵，豈是小恙，
視其舌伸縮如強，痰涎粘著，內閉之象已見，宣通膻中，望其少甦，無暇清至陰之熱。
至寶丹四分，石菖蒲金銀花湯送下。

王十八，夜熱早涼，熱退無汗，其熱從陰而來，故能食，形瘦脈數左盛兩月不解，
治在血分〔熱陷血分〕。生鱉甲、青蒿、細生地、知母、丹皮、淡竹葉。

許，溫邪已入血分，舌赤音低，神呆潮熱，發斑疹，亦是血中熱邪，誤汗消食，
必變昏厥。犀角、細生地、元參、丹皮、鬱金、石菖蒲。

張，舌絳裂紋，面色枯槁，全無淖澤，形象畏冷，心中熱焚，邪深竟入厥陰，
正氣已經虛極，勉擬仲景復脈湯，合乎邪少虛多治法〔熱入厥陰〕。
復脈去人參生薑加甘蔗汁代水煎。又，熱病誤投，表散消導，正氣受傷，神昏舌強，
勢如燎原，前進復脈法，略有轉機，宜遵前方，去桂加參，以扶正氣為主。
復脈湯去桂加人參甘蔗汁代水煎藥。又，進甘藥頗安，奈陰液已涸，舌強音縮，
撫之乾板，較諸已前齦肉映血有間，小便欲解掣痛，猶是陰氣欲絕，欲寢昏沉，
午間煩燥，熱深入陰之徵，未能穩許愈期也。
生白芍、炙甘草、阿膠、雞子黃、人參、生地、麥冬、炒麻仁。

某，誤下熱陷於裡，而成結胸所以身不大熱，但短氣胸滿煩躁，此皆邪熱內燔，
擾亂神明，內閉之象，棘手重恙，倣仲景瀉心法，備參末議，
再候明眼定裁〔誤下熱陷成結胸〕。川連、黃芩、半夏、炮淡乾薑、生薑、枳實。

吳，神氣如迷，不飢不食，乃苦辛消導發散，劫奪胃津所致，蓋溫邪手經為病，
今世多以足六經主治，故致此〔誤治傷胃津液〕。
細生地、竹葉心、麥冬、元參心、連翹心、鬱金。

王嫗，溫熱十三日，舌黃心中悶痛，初病手經，不當用足經方，老人怕其液涸，
甘寒醒胃卻熱。鮮生地、竹葉心、麥冬、鬱金、川斛、菖蒲根。

吳十五，近日天未寒冷，病虛氣不收藏，所感之邪謂冬溫，參苓益氣，
薄荷桔梗杏仁泄氣，已屬背謬，加補骨脂溫濇腎臟，尤不通之極，自述夜寐深更，
漐漐有汗，稚年陰不充，陽易泄，論體質可卻病〔冬溫傷液〕。
桑葉、大沙參、玉竹、苡仁、生甘草、糯米湯煎藥。

陳半歲，冬溫入肺，膠痰化熱，因未納穀之身，不可重藥消痰通利。
炒麥冬、桑葉、大沙參、甜杏仁、地骨皮。

某，脈數右大，煩渴舌絳，溫邪氣血兩傷，與玉女煎〔氣血兩傷〕。
生地、竹葉、石膏、知母、丹皮、甘草。

陳二三，陰虛溫邪，甘寒清上〔陰虛感溫邪〕。
白沙參、甜杏仁、玉竹、冬桑葉、南花粉、生甘草。

關，陰虛挾溫邪，寒熱不止，雖不宜發散消食，徒補亦屬無益，擬進復脈湯法。
炙甘草、阿膠、生白芍、麥冬、炒生地、炒丹皮、青甘蔗汁煎。

黃，體虛，溫邪內伏，頭汗淋漓，心腹窒塞，上熱下冷，舌白煩渴，春陽升舉為病，
猶是冬令少藏所致，色脈參視，極當謹慎。
○。阿膠、生地、麥冬、生牡蠣、生白芍、茯苓。

張五五，勞倦內傷，溫邪外受，兩月不愈，心中溫溫液液，津液無以上供，
夜臥喉乾燥，與復脈湯去薑桂參，三服後可加參〔勞倦感溫陰液燥〕。

汪，勞倦更感溫邪，陽升頭痛，寒熱戰慄，冷汗，邪雖外達，陽氣亦泄，
致神倦欲眠，舌赤黃胎，口不知味，當以育陰除熱為主，辛散苦降非宜。
復脈湯去參薑桂麻加青甘蔗漿。

曹，脈促數，舌白不飢，寒熱汗出，初起腹痛，臍右有形，乃久傷勞倦，復感溫邪，
今病兩旬又六，微咳有痰，並不渴飲，寒來微微齒痙，此營衛二氣大衰，恐延虛脫，
議固衛陽，冀寒熱得平，〔勞倦感溫營衛胃陽兼虛〕。
黃耆、桂枝、白芍、炙甘草、牡蠣、南棗。

陳，熱病後，不飢能食，不寐，此胃氣不和〔病退胃不和〕。
香豉、黑山梔、半夏、枳實、廣皮白。

華五五，口鼻受寒暄不正之氣，過募原，擾胃系，寒熱已罷，猶不飽不飢，舌邊赤，
中心黃，餘邪未清，食入變酸，乃邪熱不勝穀，以溫膽和之，
半麯溫膽去甘草茯苓枳實，加鬱金黑山梔。

林氏，腹滿已久，非是暴症，近日面頜腫脹，牙關緊閉，先有寒熱，隨現是象，
診脈右搏數，左小，乃溫邪觸自口鼻，上焦先受，氣血與熱膠固，致清竅不利，
倏有痺痹塞之變，理當先治新邪，況頭面咽喉結邪，必辛涼輕劑以宣通，若藥味重濁，
徒攻腸胃矣，倣東普濟消毒意〔熱毒壅結上焦〕。
○。連翹、牛蒡子、馬勃、射干、滑石、夏枯草、金銀花露、金汁。

席，脈左數，右緩弱，陽根未固，陰液漸涸，舌赤微渴，喘促自利溲數，晡刻自熱，
神煩囈語，夫溫邪久伏少陰，古人立法，全以育陰祛熱，但今見症，陰分固有伏邪，
真陽亦不肯收納，議倣劉河間濁藥輕投，不為上焦熱上阻，下焦根蒂自立，
冀其煩躁熱蒸漸緩〔陰虛邪伏〕。
熟地炭、茯苓、淡蓯蓉、遠志炭、川石斛、五味子、飲子煎法。又，
晚診，陰中伏邪，晡時而升，目赤羞明，舌絳而渴，與育陰清邪法。
○。生地炭、元參心、川石斛、炒麥冬、犀角、石菖蒲。又，脈左數，右軟，舌乾苔白，
小溲淋瀝，吸氣喘促，煩汗，腎陰不承，心神熱灼蒙閉，議以三才湯，滋水制熱，
三才加茯神黃柏金箔，晚進周少川牛黃清心丸一服。又，昨黃昏後，診脈，較諸早上，
左手數疾頓減，惟尺中垂而仍動，囈語不已，若有妄見，因思腎熱乘心，膻中微閉，
神明為蒙，自屬昏亂，隨進周少川牛黃丸一服，俾迷漫無質之熱，暫可泄降，
服後頗安，辰刻診脈濡小，形質大衰，舌邊色淡，下利稀水，夫救陰是要旨，
讀仲景少陰下利篇，上下交征，關閘欲撒，必以堵塞陽明為治，以陽明司闔，
有開無闔，下焦之陰，仍從走泄矣，議用桃花湯。人參、赤石脂、炮薑、白粳米。又，
晚服照方加茯苓。又，脈左沉數，右小數，暮熱微汗，時煩，辰刻神清，虛邪仍留陰分，
議用清補。
人參、茯苓、川石斛、炙甘草、黑穭豆皮、糯稻根鬚。又，金匱麥門冬湯。

程二八，溫熱病，已傷少陰之陰少壯陰未易復者，恰當夏飲發泄，百益酒釀造有灰，
辛熱劫陰泄氣，致形體頹然，藥難見效，每日餌雞距子生用，
其湯飲用馬料豆湯〔邪熱兼酒熱傷陰〕。冬傷於寒，春必病溫者，重在冬不藏精也，
蓋煩勞多慾之人，陰精久耗，入春則裡氣大泄，木火內燃，強陽無制，燔燎之勢，
直從裡發，始見必壯熱煩冤，口乾舌燥之候矣，故主治以存津液為第一，
黃芩湯堅陰卻邪，即此義也，再者在內之溫邪欲發，在外之新邪又加，
蔥豉湯最為捷徑，表分可以肅清，至於因循貽誤，豈止一端，或因氣燥津枯，
或致陰傷液涸，先生用挽救諸法，如人參白虎湯，黃連阿膠湯，玉女煎，復脈法，
申明條例甚詳，餘則治痙厥以甘藥緩肝，昏閉用幽芳開竅，熱痰之溫膽，
蓄血而論通瘀，井井有條，法真周到〔邵新甫〕。

徐評，細詳諸案，俱是熱邪誤治入臟之壞症居多，時邪溫熱之症絕少。

<h2>暑</h2>
某，大凡暑與熱，乃地中之氣，吸受致病，亦必傷人氣分，氣結則上焦不行，
下脘不通，不飢不欲食，不大便，皆氣分有阻，如天地不交，遂若否卦之義，
然無形無質，所以清之攻之不效〔暑傷氣分上焦閉鬱〕。
杏仁、通草、象貝、栝蔞皮、白蔻、鬱金汁。

姚，奔走氣亂，復飲燒酒，酒氣辛熱，有升無降，肺氣膹鬱，上下不通，舌白消渴，
氣結自胸及腹，澼澼自利不爽，周身膚腠皆痛，汗大出不解，無非暑濕熱氣，
始由肺受，漫布三焦，群醫消導苦藥，但攻腸胃，在上痞結仍然，議淡滲佐以微辛，
合乎軒岐上病治上之方。西瓜翠衣、川白通草、大豆黃卷、馬兜鈴、射干、苡仁。

范，伏著阻其氣分，煩渴，咳嘔喘急，二便不爽，宜治上焦。
杏仁、石膏、炒半夏、黑梔皮、厚朴、竹茹。又，痰多咳嘔，是暑鬱在上，
醫家亂投沉降，所以無效。石膏、杏仁、炒半夏、鬱金、香豉、黑山梔。

王，舌白煩渴，心中脹悶，熱邪內迫，氣分阻閉，當治肺經，倘逆傳膻中，
必致昏厥。杏仁、鬱金、滑石、黃芩、半夏、橘紅、栝蔞皮。

陳四五，暑濕傷氣，肺先受病，諸氣皆痺痹，當午後陽升，煩喘更加，夫無形氣病，
醫以重藥推消，多見不效。西瓜翠衣、活水蘆根、杏仁、苡仁。又，酒客中虛，
重鎮攻消，清氣愈傷，夫暑邪皆著氣分，苟肺司清肅，則其邪不攻自罷，
議仍以廓清為法，若雨露從天下降，炎高炎自蕩無餘，威喜丸二錢十服。

某二二，身熱，頭脹脘悶，咳嗆，此暑邪外襲於肺衛，當清上焦。
絲瓜葉〔三錢〕、大杏仁〔三錢〕、香薷〔七分〕、通草〔一錢半〕、飛滑石〔三錢〕、
白蔻仁〔五分〕。

陳，脈左勁，右濡，頭痛脘悶，麻痺痹欲厥，舌白，此暑邪內中，蒙閉清空，
成瘧之象，平昔陰虛，勿犯中下二焦。
嫩竹葉、連翹、飛滑石、野鬱金汁、大杏仁、川貝母。

龔二四，脈寸大，頭暈，脘中食不多下，暑熱氣從上受，治以苦辛寒方。
竹葉、杏仁、鬱金、滑石、香豉、山梔。

張四七，三瘧之邪在陰，未經向愈，春季洞利不食，想春雨外濕，水穀內聚亦濕，
即濕多成五泄之謂，瘡痍僅泄經隧濕邪，而裡之濕邪未驅，長夏吸受暑邪，
上蒙清空諸竅，咳嗽耳聾，的係新邪，非得與宿病同日而語。
○。連翹、飛滑石、嫩竹葉、荷葉邊汁、桑葉、杏仁、象貝、黑山梔。

程三六，暑風必挾濕，濕必傷於氣分，斷瘧瘡發，即濕邪內發之微，濕伏熱蘊，
致氣壅塞咽底脘中，及至進穀無礙，二便通調，中下無病顯然。
白通草、西瓜翠衣、活水蘆根、苡仁。

吳，連朝驟熱，必有暑氣內侵，頭熱目瞑，吸短神迷，此正虛邪痺痹，清補兩難，
先與益元散三四錢，用嫩竹葉心二錢，煎湯涼用三四小杯，當用菉豆煎湯服。

龔六十，暑必挾濕，二者皆傷氣分，從鼻吸而受，必先犯肺，乃上焦病，
治法以辛涼微苦，氣分上焦廓清則愈，惜乎專以陶書六經看病，
仍是與風寒先表後裡之藥，致邪之在上，漫延結錮，四十餘日不解，非初受六經，
不須再辨其謬，經云，病自上受者治其上，援引經義以論治病，非邪僻也，宗河間法。
杏仁、栝蔞皮、半夏、薑汁、白蔻仁、石膏、知母、竹瀝，秋露水煎。又，脈神頗安，
昨午發疹，先有寒戰，蓋此病起於濕熱，當此無汗，肌腠氣窒，至膚間皮脫如麩，
猶未能全泄其邪，風疹再發，乃濕因戰慄為解，一月以來病魔，而肌無膏澤，
瘦削枯槁，古謂瘦人之病，慮涸其陰，陰液不充，補之以味，然腥羶濁味，
徒助上焦熱痰，無益培陰養液，況宿滯未去，腸胃氣尚窒鈍，必淡薄調理，上氣清爽，
痰熱不至復聚，從來三時熱病，怕反覆於病後之復，當此九仞，幸加意留神為上。
元參心、細生地、銀花、知母、生甘草、川貝、丹皮、橘紅〔鹽水炒〕、竹瀝，
此煎藥方，只用二劑可停，未大便時，用地冬汁膏，大便後，可用三才湯。

池，伏暑至深秋而發，頭痛煩渴少寐。
薄荷、淡竹葉、杏仁、連翹、黃芩、石膏、赤芍、木通。

張，病幾一月，猶然耳聾，神識不慧，嗽甚痰粘，呼吸喉間有音，此非傷寒暴感，
皆夏秋間暑濕熱氣內鬱，新涼引動內伏之邪，當以輕劑清解三焦，
奈何醫者不曉伏氣為病，但以發散消食寒涼清火為事，玫汁消亡，真陰盡爍，舌邊赤，
齒板燥裂血，邪留營中，有內閉瘛瘲厥逆之變，況右脈小數，左脈濇弱，熱固在裡，
當此陰傷日久，下之再犯亡陰之戒，從來頭面，都是清竅，既為邪蒙，
精華氣血不肯流行，諸竅失司聰明矣，此輕清清解，斷斷然也，
議清上焦氣血之壅為先，不投重劑苦寒，正倣古人肥人之病，慮虛其陽耳。
○。連翹心、元參、犀角、鬱金、橘紅〔蜜水炒〕、黑梔皮、川貝、鮮菖蒲根、加竹瀝。
又，昨進清上焦法，諸症雖然略減，而神識猶未清爽，總由病久陰液內耗，陽津外傷，
聰明智慧之氣，俱被濁氣蒙蔽，所以子後午前稍清，他時皆不清明，
以陽盛時，人身應之也，擬進局方至寶丹藉其芳香，足以護陽逐邪，庶無內閉外脫之虞。
至寶丹每服三分，燈心嫩竹葉湯送。又，脈右緩大，左弱，面垢色已減，痰嗽不爽，
良由胃中津液，為辛散溫燥所傷，心營肺衛，悉受熱焰蒸迫，致神呆喘急耳聾，
清陽阻痺痹，九竅不利，首方宣解氣血，繼方芳香通竅，無形令其轉旋，三焦自有專司，
豈與俗醫但曉邪滯攻擊而已，今已獲效，當與清養胃陰肺氣，體素豐盛，
陽弱不耐沉寒，然深秋冬交，天氣降則上焦先受，試觀霜露下垂，草木皆改容色，
人在氣交，法乎天地兼參體質施治。枇杷葉、炒黃川貝、橘紅、鬱金、茯苓、苡仁。

王，暑風熱氣入肺，上熱，痰喘嗽〔暑風傷肺〕。
石膏、連翹、竹葉、杏仁、桑皮、苡仁、橘紅、生甘草。又，肺氣壅遏，
身熱喘咳溺少，葦莖合葶藶大棗湯。

某二五，暑風外襲，肺衛氣阻，頭脹咳嗆，畏風微熱，防作肺瘧。
絲瓜葉、大杏仁、香薷、桔梗、連翹、六一散。

某，舌灰黃，頭痛咳逆，左肢掣痛，此煩勞陽動，暑風乘虛襲入，最慮風動中厥。
○。鮮荷葉〔三錢〕、鮮蓮子〔五錢〕、茯神〔一錢半〕、益元散〔三錢〕、川貝母〔一錢半〕、
橘紅〔一錢〕。

楊女，暑熱穢濁，阻塞肺部，氣痺痹腹滿，宜以輕可去實。
西瓜翠衣、白通草、活水蘆根、生苡仁，臨好，加入石膏末二錢。

周二三，暑風熱神呆。鮮荷葉、苦丁茶、滑石、木通、杏仁、厚朴、廣皮、白蔻仁。
郁二六，暑熱，頭脹，咳喉痛。
鮮荷葉、杏仁、射干、橘紅、桑皮、桔梗、木通、滑石。

胡，不飢不食不便，此屬胃病，乃暑熱傷氣所致，味變酸濁，熱痰聚脘，
苦辛自能泄降，非無據也〔暑熱阻氣中痞不運〕，半夏瀉心湯去甘草乾薑加杏仁枳實。

王，身熱自汗，腹痛，大小不利，脈虛，右大左小，暑熱內閉，擬和表裡法。
薄荷、枳實、黃芩、生白芍、白葉心、黑山梔、通草、甘草。

程四二，穢熱由清竅入，直犯募原，初頭痛飢痞悶，以苦辛寒法。
杏仁、半夏、厚朴、橘紅、竹葉、黃芩、滑石。又，脈虛，舌赤消渴，伏暑熱氣，
過衛入營，治在手厥陰。竹葉、犀角、生地、麥冬、元參。

某六一，舌黃，脘悶，頭脹，口渴，溺短，此吸受穢氣所致。飛滑石〔三錢〕、
白蔻仁〔七分〕、杏仁〔三錢〕、厚朴〔一錢半〕、通草〔一錢半〕、廣皮白〔一錢半〕。

某三三，穢暑吸入，內結募原，脘悶腹痛，便泄不爽，法宜芳香逐穢，
以疏中焦為主。藿香梗、杏仁、厚朴、茯苓皮、半夏麯、廣皮、香附、麥芽。

楊，秋暑內爍，煩渴，喜得冷飲，脈右小弱者，暑傷氣分，脈必芤虛也，
此非結胸症，宜辛寒以徹裡邪。石膏、知母、厚朴、杏仁、半夏、薑汁。

沈二三，脈小色白，氣分不足，兼之胃弱少食，聞穢濁要刮痧，陰柔之藥，
妨胃助濁，常以豬肚丸養胃，入夏令，熱更傷氣，每食遠進生脈四君子湯一劑，
恪守日服，可杜夏季客暑之侵，生脈四君子湯，長服豬肚丸。

卜二八，春夏必吞酸，肢痿麻木，此體虛不耐陽氣升泄，乃熱傷氣分為病，
宗東垣清暑益氣之議。
人參、黃耆、白朮、甘草、麥冬、五味、青皮、陳皮、澤瀉、葛根、升麻、黃柏、
歸身、神麯。

任十六，沖年真陰未長，逄長夏濕熱交迫，斯氣泄煩倦，當靜坐涼爽，過月涼飆至，
炎高炎去，乃卻病之期，與清暑益氣之屬，清暑益氣湯。

徐十四，長夏濕熱令行，肢起膿窠，煩伴不嗜食，此體質本怯，而濕與熱邪，
皆傷氣分，當以注夏同參，用清暑益氣法。
人參、白朮、廣皮、五味、麥冬、川連、黃柏、升麻、葛根、神麯、麥芽、穀芽、
鮮荷葉汁泛丸。

施四七，以煩勞傷陽，交長夏發泄令加，見症都是氣弱，亦熱傷氣也，煩渴有痰，
先治其胃，蓋陽明經脈，主乎束筋骨以流利機關耳〔煩勞傷暑胃虛〕，金匱麥門冬湯。

吳，診脈肝膽獨大，尺中動數，先天素弱，水虧，木少滋榮，當春深長夏，
天地氣機泄越，身中煩倦食減，皆熱傷元氣所致，進以甘酸，充養胃陰，
少俟秋肅天降，垃槙下焦，固納為宜。炒麥冬、木瓜、北沙參、生甘草、烏梅。

程，暑久入營，夜寐不安，不飢微痞，陰虛體質，議理心營〔暑入心營〕。
鮮生地、元參、川連、銀花、連翹、丹參。

顧十三，陰虛遺熱，小便淋瀝，近日冒暑，初起寒熱頭痛，汗出不解，肌肉麻木，
手足牽強，神昏如寐，成瘧則輕，痙厥則重。
犀角、元參、小生地、連翹心、竹葉心、石菖蒲、滑石、化牛黃丸，二服。

某，初病伏暑，傷於氣分，微熱渴飲，邪犯肺也，失治邪張，逆走膻中，遂舌絳縮，
小便忽閉，鼻煤裂血，口瘡耳聾神呆，由氣分之邪熱，漫延於血分矣，夫肺主衛，
心主營，營衛二氣，畫夜行於經絡之間，與邪相遇，或涼或熱，今則入於絡，
津液被劫，必漸昏寐，所謂內閉外脫。鮮生地、連翹、元參、犀角、石菖蒲、金銀花。

汪，暑風久入營絡，微熱忽涼，議用玉女煎〔暑風入營〕。
玉女煎去麥冬牛膝加丹皮竹葉。

金，熱止，津津汗出，伏暑已解，只因病魔日久，平素積勞，形色脈象虛衰，
深慮變病，今飲食未進，寤寐未寧，議以斂液補虛〔暑病久延傷液〕。
人參、茯神、麥冬、五味、炒白芍，塊辰砂一兩，綿裹同煎。又，熱久，胃汁被劫，
不飢不便，亦病後常事耳古人論病，必究寢食，今未加餐難寐，神識未清，
為病傷元氣而熱病必消爍真陰，議用三才湯意。人參、天冬、生地、麥冬、五味子。

顧，右脈空大，左脈小芤，寒熱麻痺痹，腰痛冷汗，平素積勞內虛，秋暑客邪，
遂干臟陰，致神迷心熱煩躁，刮痧似乎略爽，病不肯解，此非經絡間病，頗慮深劫陰，
而為痙厥，張司農集諸賢論暑病，謂入肝則麻痺痹，入腎為渴，此其明微，
議清陰分之邪，仍以養正輔之〔暑熱深入劫陰〕。
阿膠、小生地、麥冬、人參、小川連、烏梅肉。
某，暑濕熱氣，觸入上焦孔竅，頭脹，脘悶不飢，腹痛惡心，延久不清，
有瘧痢之憂，醫者不明三焦治法，混投發散消食，宜乎無效〔暑濕瀰漫三焦〕。
杏仁、香豉、橘紅、黑山梔、半夏、厚朴、滑石、黃芩。

張，舌白罩灰黑，胸脘痞悶，潮熱嘔惡，煩渴汗出，自利，伏暑內發，三焦均受，
然清理上中為要。杏仁、滑石、黃芩、半夏、厚朴、橘紅、黃連、鬱金、通草。

某二六，暑熱鬱遏，頭脹脘痛，口渴溺短，當清三焦。
絲瓜葉、飛滑石、淡竹葉、茯苓皮、厚朴、藿香、廣皮、通草。

何，暑濕客邪也，原無質，故初起頭脹胸滿，但傷上焦氣分耳，酒家少穀，
胃氣素薄，一派消導，雜以辛散苦寒，胃再傷殘，在上濕熱，延及中下，遂協熱自利，
三焦邪蒸，氣衝塞填胸，躁亂口渴，瓜果下脘，格拒相鬥，此中宮大傷，況進熱飲略受，
其為胃陽殘憊而邪結內踞可知矣，考暑門時風煩躁，清濁交亂者，
昔賢每以來復丹五六十粒，轉運清濁為先，攻補難施之際，望其效靈耳，來復丹。

吳，目黃脘悶，咽中不爽，嘔逆，寒少熱多，暑濕客氣之傷，三焦不通，
非風寒之症。大竹葉、黃芩、杏仁、滑石、陳皮、厚朴、半夏、薑汁。又，暑濕熱，
皆氣也，並釀蓄濁痰於胃，遂口甜膩滯不飢，議以宣氣理痰。
川貝母、栝蔞皮、杏仁、黑山梔、澤瀉、另用二賢散。

某四一，診脈弦，午後惡寒似熱，不飢，溺濇短赤，暑熱炎蒸，外襲肺衛，
遊行三焦，致氣分窒痺痹而然，當用和法，宜薄滋味，庶杜瘧患。
杏仁、香薷、木通、飛滑石、茯苓、厚朴、白蔻仁、淡竹葉。又，照前方去香薷，
加半夏。

楊二八，暑熱必挾濕，吸氣而受，先傷於上，故仲景傷寒，先分六經，河間溫熱，
須究三焦，大凡暑熱傷氣，濕著阻氣，肺主一身周行之氣，位高，為手太陰經，
據述病樣，面赤足冷，上脘痞塞，其為上焦受病顯著，緣平素善飲，胃中濕熱久伏，
辛溫燥烈，不但肺病不合，而胃中濕熱，得燥熱錮閉，下利稀水，即協熱下利，
故黃連苦寒，每進必利甚者，苦寒以勝其辛熱藥味尚留於胃底也，
然與初受之肺邪無當，此石膏辛寒，辛先入肺，知母為味清涼，為肺之母氣，
然不明肺邪，徒曰生津，焉是至理，昔孫真人未診先問，最不誤事，
再據主家說及病起兩旬，從無汗泄，經云，暑當汗出勿止，氣分窒塞日久，
熱侵入血中，咯痰帶血，舌紅赤，不甚渴飲，焦不解，漫延中下，此皆急清三焦，
是第一章旨，故熱病之瘀熱，留絡而為遺毒，注腑腸而為洞利，便為束手無策，
再論濕乃重濁之邪，熱為薰蒸之氣，熱處濕中，蒸淫之氣，上迫清竅，耳為失聰，
不與少陽耳聾同例，青蒿減柴胡一等，亦是少陽本藥，且大病如大敵，選藥若選將，
苟非慎重，鮮克有濟，議三焦分清治，從河間法〔初三日〕。
飛滑石、生石膏、寒水石、大杏仁、炒黃竹茹、川通草、瑩白金汁、金銀花露。又，
暮診，診後，腹胸肌腠，發現癮疹，氣分濕熱，原有暗泄之機，早間所談，
餘邪遺熱，必兼解毒者為此，下午進藥後，診脈較大於早晨，神識亦如前，
但舌赤中心甚乾燥，身體捫之，熱甚於早間，此陰分亦被熱氣蒸傷，瘦人慮其液涸，
然痰咯不清，養陰藥無往而非膩滯，議得早進清膈一劑，而三焦熱穢之蓄，
當用紫雪丹二三匙，藉其芳香宣竅逐穢，斯錮熱可解，濁痰不粘，繼此調理之方，
清營分，滋胃汁，始可瞻顧，其宿垢欲去，猶在旬日之外，古人謂下不嫌遲，
非臆說也，紫雪丹一錢六分。
知母、竹葉心、連翹心、炒川貝、竹瀝、犀角、元參、金汁、銀花露。又，一劑後用。
竹葉心、知母、菉豆皮、元參、鮮生地、金銀花。又，一劑後，去銀花菉豆皮，
加人參麥冬。又，初十申刻診，經月時邪，脈形小數，小為病退，數為餘熱，
故皮腠麩蛻，氣血有流行之義，思食欲餐，胃中有醒豁之機，皆佳兆也，
第舌赤而中心黃苔，熱蒸既久，胃津陰液俱傷，致嚥物咽中若阻，溺溲尿管猶痛，
咯痰濃厚，宿垢未下，若急遽攻奪，恐真陰更涸矣，此存陰為主，而清腑兼之，
故亂進食物，便是助熱，惟清淡之味，與病不悖，自來熱病，最怕食復勞復，舉世共聞，
非臆說也。○。細生地、元參心、知母、炒川貝、麥冬、地骨皮、銀花露、竹瀝。又，
脈症如昨，仍議滋清陰分餘熱，佐清上脘熱痰，
照昨日方去地骨皮銀花露加鹽水炒橘紅。某，脈虛，傷暑，頭重脘悶，跗痠。
絲瓜葉〔三錢〕、大杏仁〔三錢〕、六一散〔三錢〕、茯苓皮〔三錢〕、漢防己〔一錢半〕、
綿茵陳〔一錢〕、細木通〔一錢〕、白蔻仁〔五分〕。

某，中惡暑厥〔暑厥〕，蒼朮白虎湯加滑石。

王，暑邪寒熱，舌白不渴，吐血，此名暑瘵重症〔暑瘵〕。
西瓜翠衣、竹葉心、青荷葉汁、杏仁、飛滑石、苡仁。

萬，暑邪不解，陷入厥陰，舌灰消渴，心下板實，嘔惡吐蚘，寒熱，下利血水，
最危之症〔暑邪入厥陰〕。川連、黃芩、乾薑、生白芍、川椒、烏梅、人參、枳實。

江，暑邪深入厥陰，舌縮少腹堅滿，聲音不出，自利，上下格拒，危期至速，
勉擬暑門酸苦泄熱，輔正驅邪一法。
黃連、淡乾薑、烏梅、生白芍、半夏、人參、枳實。

某十八，勞傷挾暑，肺氣受戕，咳血口乾，先清暑熱〔暑兼血症〕。
鮮荷葉、白扁豆、大沙參、茯神、苡仁。

朱三二，三伏中，陰氣不生，陽氣不潛，其頭脹身痛，是暑邪初受，
暑濕熱必先傷氣分，故舌白口渴身痛，早晨清爽，午夜煩蒸，狀如溫瘧，
沐浴繞動血絡，宿病得時邪而來，仲景云，先治新病，後理宿病，是亦陰氣先傷，
陽氣獨發也。鮮生地、石膏、知母、元參、連翹、竹葉心、荷葉汁。

王三九，雖是欬痰失血，然強能食，不知飢，目黃晡熱，舌心黃，
已現暑熱客邪症象，此先宜清理肺胃，莫因久恙而投膩補。
杏仁、象貝母、鬱金、川通草、桑葉、石膏、橘紅、苡仁。又，晚服枇杷葉膏，
早六味加阿膠麥冬。又，阿膠、雞子黃、小生地、麥冬、桑葉、炒黑丹皮。

徐三六，勞傷挾暑，咳血不飢。
鮮荷葉汁〔沖〕、大沙參、生苡仁、六一散、菉豆皮、杏仁、橘紅、白蔻仁。
天之暑熱一動，地之濕濁自騰，人在蒸淫熱迫之中，若正氣設或有隙，
則邪從口鼻吸入氣分先阻，上焦清肅不行，輸化之機，失於常度，水穀之精微，
亦蘊結而為濕也，人身一小天地，內外相應故暑病必挾濕者，即此義耳，
人有因動因靜之分，或傷或中之候，以及入心入肝，為瘧為痢，中痧霍亂，暴厥卒死，
種種傳變之原，各有精義可參，茲不重悉，想大江以南，地卑氣薄，濕勝熱蒸，
當此時候，更須防患於先，昔李笠翁記中所謂使天只有三時而無夏，則人之病也必稀，
此語最確，蓋暑濕之傷，驟者在當時為患，緩者於秋後為伏氣之疾，其候也，
脈色必滯，口舌必膩，或有微寒，或單發熱，熱時脘痞氣窒，渴悶煩冤，
每至午後則甚，入暮更劇，熱至天明，得汗則諸恙稍緩，日日如是，必要兩三候外，
日減一日，方得全解，倘如元氣不支，或調理非法，不治者甚多，然是病比之傷寒，
其勢覺緩，比之瘧疾，寒熱又不分明，其變幻與傷寒無二，其愈期反覺纏綿，
若表之汗不易徹，攻之便易溏瀉，過清則肢冷嘔惡，過燥則唇齒燥裂，每遇秋來，
最多是症，求之古訓，不載者多，獨己任編名之曰秋時晚發，感症似瘧，
總當以感症之法治之，要知伏氣為病，四時皆有，但不比風寒之邪，一汗而解，
溫熱之氣，投涼即安，夫暑與濕，為熏蒸粘膩之邪也，最難驟愈，若治不中窾，
暑熱從陽上薰，而傷陰化燥，濕邪從陰下沉，而傷陽變濁，以致神昏耳聾，舌乾齦血，
脘痞嘔惡，洞泄肢冷，棘手之候叢生，竟至潰敗莫救矣，參先生用意，
宗劉河間三焦論立法，認明暑濕二氣，何者為重，再究其病，實在營氣何分，
大凡六氣傷人，因人而化，陰虛者火旺，邪歸營分為多，陽虛者濕勝，邪傷氣分為多，
一則耐清，一則耐溫，臟性之陰陽，從此可知也，於是上者以辛涼微苦，
如竹葉連翹杏仁，薄荷之類，在中者以苦辛宣通，如半夏瀉心之類，
在下者以溫行寒性，質重開下，如桂苓甘露飲之類，此皆治三焦之大意也，或有所夾，
又須通變，至於治氣分有寒溫之別，寒者宗諸白虎法，及天水散意，溫者從乎二陳湯，
及正氣散法，理營分知清補之宜，清者如犀角地黃，加入心之品，
補者有三才復脈等方，又如濕熱沉混之蒼朮石膏湯，氣血兩燔之玉女法，開閉逐穢，
與牛黃及至寶紫雪等劑，扶虛進參附，及兩儀諸法，隨其變幻，審其陰陽，運用之妙，
存乎心也，附驥蕪詞，高明教正〔邵新朮〕。

徐評，所列諸案，皆平素伏暑之症為多，其卒然受暑之病絕少，若卒受之症，
則當以香茹飲為主，不可不知也。此老治暑邪，能用輕清涼潤之品以和肺，是其所長，
但暑邪深入，必有悶亂煩躁等症，近於霍亂，此則更治法，至於病重症危，
屬熱邪橫逆，不但人參不可輕用，而桂附乾薑服之，無不立斃，
乃亦倣仲景傷寒壞症治法，輕於一試，當時不知有害與否，而耳食之徒，
竟以為必用之藥，託名本於此老，我見死者甚多，傷心慘目，
不得不歸咎於作俑之人也。

<h2>濕</h2>
馮三一，舌白頭脹，身痛肢疼，胸悶不食，溺阻，
當開氣分除濕〔濕阻上焦肺不肅降〕。
○。飛滑石、杏仁、白蔻仁、大竹葉、炒半夏、白通草。

王二十，酒肉之濕助熱，內蒸釀痰，阻塞氣分，不飢不食，便溺不爽，亦三焦病，
先論上焦，莫如治肺，以肺主一身之氣化也。
杏仁、栝蔞皮、白蔻仁、飛滑石、半夏、厚朴。

吳五五，酒客濕勝，變痰化火，性不喜甜，熱聚胃口犯肺，氣逆吐食，上中濕熱，
主以淡滲，佐以苦溫。大杏仁、金石斛、飛滑石、紫厚朴、活水蘆根。

孔，心中熱，不飢不寐，目黃自利，濕熱內伏。
淡黃芩、連翹、炒杏仁、白通草、滑石、野赤豆皮。

某二九，濕溫阻於肺衛，咽痛，足跗痺痹痛，當清上焦，濕走氣自和〔濕溫阻肺〕。
飛滑石、竹葉心、連翹、桔梗、射干、蘆根。

周，病起旬日，猶然頭脹，漸至耳聾，正如內經病能篇所云，因於濕，首如裹，
此呃忒鼻衄，皆邪混氣之象，況舌色白，咽喉欲閉，邪阻上竅空虛之所，
諒非苦寒直入胃中可以治病，病名濕溫，不能自解，即有昏痙之變，
醫莫泛稱時氣而已。連翹、牛蒡子、銀花、馬勃、射干、金汁。

李三二，時令濕熱之氣，觸自口鼻，由募原以走中道，遂致清肅不行，不飢不食，
但溫乃化熱之漸，致機竅不為靈動，與形質滯濁有別，此清熱開鬱，
必佐芳香以逐穢為法〔濕熱穢氣阻竅〕。
栝蔞皮、桔梗、黑山梔、香豉、枳殼、鬱金、降香末。

某，吸受穢邪，募原先病，嘔逆，邪氣分布，營衛皆受，遂熱蒸頭脹，身痛經旬，
神識昏迷，小水不通，上中下三焦交病，舌白，渴不多飲，是氣分窒塞，
當以芳香通神，淡滲宣竅，俾穢濕濁氣，由此可以分消。
○。苡仁、茯苓皮、豬苓、大腹皮、通草、淡竹葉、牛黃丸二丸。

吳，濕邪中傷之後，脾胃不醒，不飢口渴，議清養胃津為穩〔濕熱傷胃津〕。
鮮省頭草、知母、川斛、苡仁、炒麥冬。

張嫗，體壯有濕，近長夏陰雨潮濕，著於經絡，身痛，自利發熱，仲景云，
濕家大忌發散，汗之則變痙厥，脈來小弱，而緩，濕邪凝遏陽氣，病名濕溫，
濕中熱氣，橫沖心胞絡，以致神昏，四肢不煖，亦手厥陰見症，
非與傷寒同法也〔濕溫邪入心胞〕。
○。犀角、連翹心、元參、石菖蒲、金銀花、黑赤豆皮，煎送至寶丹。

蔡，陽虛挾濕，邪熱內陷，所以神識如蒙，議用瀉心法〔濕熱內陷〕。
人參、生乾薑、黃芩、川連、枳實、生白芍。

張六一，此濕蘊氣中，足太陰之氣，不為鼓動運行，試以痞結胸滿，
仲景列於太陰篇中，概可推求其理矣〔濕鬱脾陽〕。半夏〔醋炒〕、茯苓、川連、厚朴，
通草湯煎。周，濕傷脾陽，腹膨，小溲不利。茅朮、厚朴、茯苓、澤瀉、豬苓、秦皮。
又，五苓散。又，二朮膏。

范，四肢乍冷，自利未已，目黃稍退，而神倦不語，濕邪內伏，足太陰之氣不運，
經言脾竅在舌，邪滯竅必少靈，以致語言欲蹇，必當分利，佐辛香以默運坤陽，
是太陰裡症之法。
生於朮〔三錢〕、厚朴〔五分〕、茯苓〔三錢〕、草果仁〔七分〕、木瓜〔五分〕、澤瀉〔五分〕。
又，身體稍稍轉動，語蹇神呆，猶是氣機未為靈轉，色脈非是有餘，而濕為陰邪，
不徒偏寒偏熱已也。生於朮、茯苓、苡仁、鬱金、炒遠志、石菖蒲汁。又，脾胃不醒，
皆從前濕蒸之累，氣升咳痰，參藥緩進。
炒黃川貝、茯苓、苡仁、鬱金、地骨皮、淡竹葉。又，濕滯於中，氣蒸於上，
失降不得寢，口數白疳，仍不渴飲，開上鬱，佐中運，利腸間，亦是宣通三焦也。
生於朮〔五錢〕、苡仁〔三錢〕、寒水石〔一錢半〕、桔梗〔七分〕、豬苓〔一錢〕、
澤瀉〔一錢〕、廣皮白〔一錢半〕。

曹三十，腸胃屬腑，濕久生熱，氣阻不爽，仍以通為法〔濕阻中焦陽氣〕。
生於朮、川黃連、厚朴、淡生薑渣、廣皮白、酒煨大黃、水法丸，服三錢。

李四五，脈小濇，痰多上湧，食入脘阻，大便不爽，上秋至今夏不愈，
自述飢飽失和，曾病黃疽，以濕傷氣痺痹主治。
大杏仁、苡仁、半夏、薑汁、茯苓、橘紅、鬱金、香豉。俞五五，酒濕鬱傷，
脘中食阻而痛，治以辛苦寒。小川連、半夏、薑汁、枳實、茯苓、香豉。

某五九，舌白目黃，口渴溺赤，脈象呆鈍，此屬濕鬱。
綿茵陳〔三錢〕、生白朮〔一錢〕、寒水石〔三錢〕、飛滑石〔三錢〕、桂枝木〔一錢〕、
茯苓皮〔三錢〕、木豬苓〔三錢〕、澤瀉〔一錢〕。

李，酒客中虛，粵地潮濕，長夏涉水，外受之濕下起，水穀不運，中焦之濕內聚，
治法不以宣通經腑，致濕阻氣分，鬱而為熱，自脾胃不主運通，水濕橫漬於脈腠之間，
二便不爽，濕熱濁氣，交扭混亂，前輩治中滿，必曰分消，此分字，明明謂分解之義，
但亂藥既多，不能去病，就是脾胃受傷於藥，蔓延腿肢，腫極且痛，病深路遠，
藥必從喉入胃，然後四布，病所未得藥益，清陽先已受傷，此湯藥難以進商也，
議用丹溪小溫中丸三錢，專以疏利腸中，取其不致流散諸經，亦一理也，
小溫中丸八服。

某三六，陽微體質，濕痰內聚，便溏脘悶，肌麻舌乾，清理濕邪，氣機升降自安。
金石斛、茯苓、半夏、廣皮白、鉤藤、白蒺藜。

張，脈右緩，濕著阻氣。厚朴、廣皮、煨草果、炒查肉、藿香梗、炒神麯。

某二二，不耐煩勞是本虛，脘悶便泄屬濕邪，先治濕，後治本。
藿香梗、廣皮、茯苓、大腹皮、厚朴、穀芽。

陸，濕滯如痞。山茵陳、草果仁、茯苓皮、大腹皮絨、厚朴、廣皮、豬苓、澤瀉。

汪三三，舌黃脘悶，穢濕內著，氣機不宣，如久釀蒸，必化熱氣，即有身熱之累。
杏仁、藿香、茯苓皮、滑石、厚朴、廣皮白。

某，閱病源，皆濕熱內停之象，當去濕清熱為主，至於藥酒，蘊濕助熱，尤當永戒。
生白朮、赤豆皮、綿茵陳、黃柏、茯苓、澤瀉。

某，脈濡，頭脹，胸身重著而痛，寒熱微嘔，此濕阻氣分。
厚朴、杏仁、白蔻仁、木通、茯苓皮、大腹皮、滑石、竹葉。

某，長夏外受暑濕，與水穀之氣相併，上焦不行，下脘不通，氣阻，熱從蒸逼，
不飢不食，目黃舌白，氣分之結。厚朴、杏仁、廣皮、茯苓、半夏、薑汁。

某，脈緩，身痛，汗出熱解，繼而復熱，水穀之氣不運，濕復阻氣，鬱而成病，
仍議宣通氣分，熱自濕中而來，徒進清熱不應。
黃芩、滑石、茯苓皮、大腹皮、白蔻仁、通草、豬苓。

方四四，形質頹然，脈遲小濇，不食不寐，腹痛，大便窒痺痹，平昔嗜酒，少穀中虛，
濕結陽傷，寒濕濁陰鳩聚為痛。炒黑生附子、炒黑川椒、生淡乾薑、蔥白，
調入豬膽汁一枚。

王二五，冷濕損陽，經絡拘束，形寒，酒客少穀，勞力所致。
桂枝、淡乾薑、熟附子、生白朮。

莫五十，今年夏四月，寒熱不飢，是時令潮沴氣蒸，內應脾胃，夫濕屬陰晦，
必傷陽氣，吞酸形寒，乏陽運行，議鼓運轉旋脾胃一法，苓薑朮桂湯。

某十六，地中濕氣，自足先腫，濕屬陰邪，陽不易復，畏寒，筋骨猶牽強無力，
以金匱苓薑朮桂湯。

陳五一，濁凝氣結有形，酒肉挾濕。蓽撥、生香附汁、木香、草果、茯苓、廣皮白。

江，脈緩，臍上痛，腹微膨，便稀，溺短不爽，此乃濕鬱脾胃之陽，致氣滯裡急，
宗古人導濕分消，用桂苓散方。
生茅朮、官桂、茯苓、厚朴、廣皮白、飛滑石、豬苓、澤瀉、炒查肉。

林五二，中年清陽日薄，忽然脘中痞悶，乃清陽不自轉旋，酒肉濕濁之氣，
得以凝聚矣，過飲溏瀉，濕傷脾胃，胃陽微，仲景法，以輕劑宣通其陽，
若投破氣開降，最傷陽氣，有格拒之害，苓桂朮甘湯。

嚴三一，胸滿不飢，是陽不運行，嗜酒必挾濕凝阻其氣，久則三焦皆閉，
用半硫丸二便已通，議治上焦之陽，苓桂朮甘湯。

王六二，病人述病中厚味無忌，腸胃滯雖下，而濕未解，濕重濁，令氣下墜於肛，
肛墜痛不已，胃不喜食，陽明失闔，舌上有白腐形色，議劫腸胃之濕。
生茅朮、人參、厚朴、廣皮、炮薑灰、生炒黑附子。

胡二十，受濕患瘡，久瘡陽乏氣泄，半年淹淹無力，食少，噯噫難化，此脾胃病，
法以運中陽為要。茯苓、桂枝、生於朮、炙草、苡仁、生薑。

汪，夏令脾胃司氣，兼以久雨泛潮，地中濕氣上干，食味重濁少運，
所謂濕勝成五泄也，古云寒傷形，熱傷氣，芒種夏至，天漸熱，宜益氣分以充脾胃，
此夏三月，必有康健之理，補中益氣湯。

某五十，穢濕邪吸受由募原分布三焦，升降失司脘腹脹悶，大便不爽，
當用正氣散法〔濕邪瀰漫三焦〕。
藿香梗、厚朴、杏仁、廣皮白、茯苓皮、神麯、麥芽、綿茵陳。

蔡，仲景云，小便不利者，為無血也，小便利者，血症諦也，此症是暑濕氣蒸，
三焦瀰漫，以致神昏，乃諸竅阻塞之兆，至小腹硬滿，大便不下，全是濕鬱氣結，
彼夯醫猶然以滋味呆鈍滯藥，與氣分結邪相反極矣，議用甘露飲法。
豬苓、浙茯苓、寒水石、晚蠶沙、皂莢子〔去皮〕。

某十四，脘悶，便溏，身痛，脈象模糊，此屬濕蘊三焦。
厚朴、廣皮、藿香梗、茯苓皮、大豆黃卷、木防己、川通草、苡仁。

牛，向年積聚，誤服燥熱諸藥，頻與清奪推陳致新乃安，身處江南濕熱之鄉，
飲啖仍用山右濃重之味，留熱由腸升膈，三焦不清議攻無形之熱，
清心涼膈去芒硝加菖蒲。

韓三一，冷酒水濕傷中，上嘔食，下泄脂液，陽氣傷極，
再加浮腫作脹則危〔酒濕傷陽鬱生胃癰〕。
人參、茯苓、熟附子、生於朮、生白芍、生薑。又，酒濕類聚，例以分利，診脈微，
陽氣已敗，濕壅生熱至胃癰膿，清熱則陽亡即死，朮苓運中社濕，佐附迅走氣分，
亦治濕一法。茯苓、熟附子、生白朮、左牡蠣、澤瀉、車前子。

龐四四，濕久脾陽消乏，中年未育子，賢真亦憊，倣安腎丸法〔陽衰濕傷脾腎〕。
鹿茸、胡蘆巴、附子、韭子、赤石脂、補骨脂、真茅朮、茯苓、菟絲子、大茴香。

張五四，陽傷痿弱，有濕麻痺痹，痔血。生白朮、附子、乾薑、茯苓。

某三八，舌白身痛，足跗浮腫，從太谿穴水流如注，此邪伏於足少陰，
當用溫蒸陽氣為主。鹿茸、淡附子、草果、菟絲子、茯苓。

楊，厥陰為病，必錯雜不一，瘧痢之後，肝臟必虛，發症左脅有痞，腹中塊礧外堅，
脅下每常汨汨有聲，惡虛就實，常有寒熱，胃中不知飢，而又嘈雜吞酸，脈長而數，
顯然厥陰陽明濕熱下滲前陰，陽縮而為濕熱症也，議用升發陽明胃氣，滲泄厥陰濕熱，
其症自愈〔肝胃濕熱〕。
蒼朮、半夏、茯苓、橘紅、通草、當歸、柏子仁、沙蒺藜、川楝子、茴香，即丸方。

浦氏，胸膈迷漫，胃痛嘔食，肢節屈曲處冷痛，經落後，來時周身腰脊不舒，
脈弦沉，痛即便溏，此濕鬱阻閉，氣血不行，用藥先須斷酒，〔濕鬱肢節冷痛〕。
生茅朮、炮黑川烏、薑汁、白芥子、厚朴、廣皮、蓽撥、茯苓。

徐，溫瘧初愈，驟進濁膩食物，濕聚熱蒸，蘊於經絡，寒戰熱熾，骨骱煩疼，
舌起灰滯之形，面目痿黃色，顯然濕熱為痺痹，仲景謂濕家忌投發汗者，恐陽傷變病，
蓋濕邪重著，汗之不卻，是苦味辛通為要耳〔濕熱入經絡為痺痹〕。
防己、杏仁、滑石、醋炒半夏、連翹、山梔、苡仁、野赤豆皮。

某四七，風暑濕渾雜，氣不主宣，咳嗽頭脹，不飢，右肢若廢，法當通陽驅邪。
杏仁〔三錢〕、苡仁〔三錢〕、桂枝〔五分〕、生薑〔七分〕、厚朴〔一錢〕、半夏〔一錢半〕、
漢防己〔一錢半〕、白蒺藜〔三錢〕。

某，汗多身痛，自利，小溲全無，胸腹白疹，此風濕傷於氣分，醫用血分涼藥，
希冀熱緩，殊不知濕鬱在脈為痛，濕家本有汗不解〔濕鬱經脈痛〕。
苡仁、竹葉、白蔻仁、滑石、茯苓、川通草。濕為重濁有質之邪，若從外而受者，
皆由地中之氣升騰，從內而生者，皆由脾陽之不運，雖云霧露雨濕，上先受之，
地中漸濕，下先受之，然霧露雨濕，亦必由地氣上升而致，若地氣不升，則天氣不降，
皆成燥症矣，何濕之有，其傷人也，或從上，或從下，或遍體皆受，此論外感之濕邪，
著於肌軀者也，此雖未必即入於臟腑，治法原宜於表散，但不可大汗耳，更當察其兼症，
若兼風者，微微散之，兼寒者佐以溫藥，兼熱者佐以清藥，此言外受之濕也。
然水流濕，火就燥，有同氣相感之理，如其人飲食不節，脾家有濕，脾主肌肉四肢，
則外感肌軀之濕，亦漸次入於臟腑矣，亦有外不受濕，而但濕從內生者，
必其人膏粱酒醴過度，或嗜飲茶湯太多，或食生冷瓜果及甜膩之物，
治法總宜辨其體質陰陽，斯可以知寒熱虛實之治，若其人色蒼赤而瘦，肌肉堅結者，
其體屬陽，此外感濕邪，必易於化熱，若內生濕邪，多因膏粱酒醲，必患濕熱，
濕火之症，若其人色白而肥，肌肉柔軟者，其體屬陰，若外感濕邪，不易化熱，
若內生之濕，多因茶湯生冷太過，必患寒濕之症，人身若一小天地，今觀先生治法，
若濕阻上焦者，用開肺氣，佐淡滲，通膀胱，是即啟上閘，開支河，
導水勢下行之理也，若脾陽不運，濕滯中焦者，用朮朴薑半之屬，以溫運之，
以苓澤腹皮滑石等滲泄之，亦猶低窊濕處，必得烈日曬之，或以剛燥之土培之，
或開溝渠以泄之耳，其用藥總以苦辛寒治濕熱，以苦辛溫治寒濕，概以淡滲佐之，
或再加風藥，甘酸膩濁，在所不用，總之腎陽充旺，脾土健運，自無寒濕諸症，
肺金清肅之氣下降，膀胱之氣化通調，自無濕火濕熱暑濕諸症，若夫失治變幻，
則有腫脹黃疸泄瀉淋閉痰飲等類，俱於各門兼參之可也〔華岫雲〕。

徐評，方案重複，令閱者生厭，編書者意欲何為。治濕不用燥熱之品，
皆以芳香淡滲之藥，疏肺氣而和膀胱，此為良法，惟健脾消痰培土之方未備，
則於固本之法，猶有缺耳。

<h2>燥</h2>
某，脈右數大，議清氣分中燥熱〔氣分熱〕。
桑葉、杏仁、大沙參、象貝母、香豉、黑梔皮。

卞，夏熱秋燥玫傷，都因陰分不足〔肺胃津液虛〕。
冬桑葉、玉竹、生甘草、白沙參、生扁豆、地骨皮、麥冬、花粉。

某，燥火上鬱，齦脹咽痛，當辛涼清上〔火鬱上焦〕。
薄荷梗、連翹殼、生甘草、黑梔皮、桔梗、菉豆皮。

王六七，老人舌腐，肉消肌枯，心事繁冗，陽氣過動，致五液皆涸而為燥，
冬月無妨，夏月深處林壑，心境凝然，可以延年〔心陽過動傷液〕，每早服牛乳一杯。

陳，秋燥復傷，宿恙再發，未可補濇，姑與甘藥養胃〔胃陰虛〕。
麥冬、玉竹、北沙參、生甘草、茯神、糯稻根鬚。

某，上燥治氣，下燥治血，此為定評，今陽明胃腑之虛，因久病嘔逆，
投以辛耗破氣，津液劫傷，胃氣不主下行，致腸中傳送失司，經云，六腑以通為補，
半月小效，全在一通補工夫，豈徒理燥而已，議甘寒清補胃陰。
鮮生地、天冬、人參、甜梨肉、生白蜜。張，脈數虛，舌紅口渴，上齶乾涸，腹熱不飢，
此津液被劫，陰不上承，心下溫溫液液，用炙甘草湯〔熱劫陰液〕。
○。炙甘草、阿膠、生地、麥冬、人參、麻仁。

某氏，心中煩熱，正值經來，而熱渴不已，若清肺氣大謬，用復脈法。
炙甘草、生地、阿膠、麥冬、棗仁、蔗漿。

某，陽津陰液重傷，餘熱淹留不解，臨晚潮熱，舌色若赭，頻飲救亢陽焚燎，
究未能解渴，形脈俱虛，難投白虎，議以仲景復脈一法，為邪少虛多，
使少陰厥陰二臟之陰少甦，冀得胃關復振，因左關尺空數不藏，非久延所宜耳。
人參、生地、阿膠、麥冬、炙草、桂枝、生薑、大棗。燥為乾濇不通之疾，
內傷外感宜分，外感者由於天時風熱過勝，或因深秋偏亢之邪，始必傷人上焦氣分，
其法以辛涼甘潤肺胃為先，喻氏清燥救肺湯，
及先生用玉竹門冬桑葉薄荷梨皮甘草之類是也，內傷者，乃人之本病，
精血下奪而成，或因偏餌燥劑所致，病從下焦陰分先起，其法以純陰靜藥，
柔養肝腎為宜，大補地黃丸，六味丸之類是也，要知是症，大忌者苦濇，最喜者甘柔，
若氣分失治，則延及於血，下病失治，則槁及乎上，喘咳痿厥，三消噫膈之萌，
總由此致，大凡津液結而為患者，必佐辛通之氣味，精血竭而為患者，必藉血肉之滋填，
在表佐風藥而成功，在腑以緩通為要務，古之滋燥養營湯，潤腸丸，五仁湯，瓊玉膏，
一氣丹，牛羊乳汁等法，各有耑司也〔邵新甫〕。

徐評，有因風而燥，當兼治風，案中未備。

<h2>疫</h2>
朱，疫癘穢邪，從口鼻吸受，分布三焦，瀰漫神識，不是風寒客邪，亦非停滯裡症，
故發散消導，即犯劫津之戒，與傷寒六經大不相同，今喉痛，丹疹，舌如硃，
神躁暮昏，上受穢邪，逆走膻中，當清血絡，以防結閉，然必大用解毒，以驅其穢，
必九日外不致昏憒，冀其邪去正復〔癘邪入膻漸干心胞〕。
犀角、連翹、生地、玄參、菖蒲、鬱金、銀花、金汁。

姚，疫毒，口糜丹疹，喉啞，治在上焦。
○。犀角、鮮生地、玄參、連翹、石菖蒲、銀花、金汁、至寶丹。

譚，口鼻吸入穢濁，自肺系漸干心胞絡，初病喉痛舌燥，最怕竅閉神昏之象，
疫毒傳染之症，不與風寒停滯同法。
玄參、連翹、鬱金、銀花、石菖蒲、靛葉、射干、牛蒡，沖入真白金汁一杯。

楊，吸入疫癘，三焦皆受，久則血分漸瘀，愈結愈熱，
當以鹹苦之製仍是輕揚理上倣古大製小用之意。
玄參、西瓜翠衣、金銀花露、瑩白金汁。

金氏，人靜則神昏，癘邪竟入膻，王先生方甚妙，愚意兼以芳香宣竅逐穢，至寶丹。
疫癘一症，都從口鼻而入，直行中道，流布三焦，非比傷寒六經，可表可下，
夫疫為穢濁之氣，古人所以飲芳香，採蘭草，以襲芬芳之氣者，重滌穢也，及其傳變，
上行極而下，下行極而上，是以邪在上焦者，為喉啞，為口糜，若逆傳膻中者，
為神昏舌絳，為喉痛丹疹，今觀先生立方，清解之中，必佐芳香宣竅逐穢，
如犀角菖蒲銀花鬱金等類，兼進至寶丹，從表透裡，以有靈之物，內通心竅，
搜剔幽隱，通者通，鎮者鎮，若邪入營中，三焦相溷，熱愈結，邪愈深者，
理宜鹹苦大製之法，仍恐性速直走在下，故用玄參金銀花露金汁瓜蔞皮，輕揚理上，
所謂倣古法而不泥其法者也，考是症，惟張景岳喻嘉言吳又可論之最詳，
然宗張喻二氏，恐有遺邪留患，若宗吳氏，又恐邪去正傷，惟在臨症權衡，無盛盛，
無虛虛，而遺人夭殃，方不愧為良醫矣，〔鄒滋九〕。

徐評，治時疫不外此等方，若癘疫則一時傳染惡毒，非用通靈金石之品，虔製數種，
隨症施用，不能奏效也。

<h2>斑痧疹瘰</h2>
張，伏氣熱蘊三焦，心凜熱發，煩渴，遍體赤斑，夜躁不寐，兩脈數搏〔三焦伏熱〕。
羚羊角、犀角、連翹心、玄參心、鮮生地、金銀花、花粉、石菖蒲。又，寒熱，
必有形象攻觸，乃於胃脘之下，口渴喜飲煖湯，斑已發現，病不肯退，
此邪氣久伏厥陰之界矣。桂枝、川連、黃芩、花粉、牡蠣、枳實。

嚴，濕溫雜受，身發斑疹，飲水渴不解，夜煩不成寐，病中強食，反助邪威，
議用涼膈疏斑方法〔濕溫〕。連翹、薄荷、杏仁、鬱金、枳實汁、炒牛蒡、山梔、石膏。
又，舌邊赤，昏譫，早輕夜重，斑疹隱約，是溫濕已入血絡，夫心主血，邪干膻中，
漸至結閉，為昏痙之危，苦味沉寒，竟入中焦，消導辛溫，徒劫胃汁，皆溫邪大禁，
議清疏血分輕劑以透斑，更參入芳香逐穢，以開內竅，近代喻嘉言申明弁律，宜遵也。
○。犀角、玄參、連翹、銀花、石菖蒲，先煎至六分，後和入雪白金汁一杯，
臨服研入周少川牛黃丸一丸。

江，溫邪發疹，濕熱內蘊便閉不通，先開上焦。杏仁、蘇子、栝蔞皮、紫菀、山梔。

某，風溫發痧，〔風溫〕。薄荷、連翹、杏仁、牛蒡子、桔梗、桑皮、甘草、山梔。

某，風濕發疹。薄荷、赤芍、連翹、牛蒡子、桔梗、桑皮、甘草、山梔。

費，暴寒驟加，伏熱更熾，邪鬱則氣血壅遏，痧疹不肯外達，痰氣交阻，神迷喘促，
漸入心胞絡中，有內閉外脫之憂，熱注下迫，自利粘膩不爽，法當開其結閉，
消毒解其膻中之壅，必得神清，方保無變〔熱邪入胞絡〕。
○。連翹心、飛滑石、石菖蒲、炒金銀花、射干、通草，煎化牛黃丸一丸。

朱十二，痧後痰多，咳嗽氣急，〔濕熱鬱肺〕。
蘆根〔一兩〕、杏仁〔一錢半〕、桔梗〔一錢〕、飛滑石〔一錢半〕、桑皮〔八分〕、
通草〔一錢〕。

某，痧後伏火未清，內熱身痛，〔痧後陰傷〕。
玉竹、白沙參、地骨皮、川斛、麥冬、生甘草。

某，痧後熱不止，陰傷。生白芍、炙甘草、生扁豆、炒麥冬、川斛、穀芽。章，
涼風外襲，伏熱內蒸，秋金主令，內應乎肺，喘咳身熱，始而晝熱，繼而暮熱，
自氣分漸及血分，齦肉紫而肌壘發疹，辛寒清散為是，〔外寒內熱〕。
薄荷、連翹、石膏、淡竹葉、杏仁、桑皮、苡仁。

吳，病在暴冷而發，肌表頭面不透，是外蘊為寒，內伏為熱，肺病主衛，
衛氣分兩解為是。麻黃、石膏、牛蒡子、枳殼汁、杏仁、射干、桔梗、生甘草。

尹，環口燥裂而痛，頭面身半以上，發出癮疹赤紋，乃陽明血熱，久蘊成毒，
瘦人偏熱，頗有是症，何謂醫人不識〔陽明血熱〕。犀角地黃湯。

江，溫邪自利，癮疹〔溫邪肉陷〕。
黃芩、連翹、牛蒡子、桔梗、香豉、薄荷、杏仁、橘紅、通草。

李二七，發瘰熱腫，獨現正面，每九十月大發，五六月漸愈，七八年來如是，
因思夏令，陽氣宣越，營衛流行無間，秋冬氣凜外薄，氣血凝滯，此濕熱漫無發泄，
乃少陽木火之鬱，及陽明蘊蒸之濕，故上焦尤甚耳，法以辛涼，佐以苦寒，
俾陽分鬱熱得疏，庶幾發作勢緩〔膽火胃濕鬱蒸〕。
夏枯草、鮮菊葉、苦丁茶、鮮荷葉邊、羚羊角、黑梔皮、鬱金、苡仁。

唐四五，麻木忽高腫發瘰，必有風濕襲入皮膜，乃軀殼病，
昔人每以宣行通劑〔風濕〕。片薑黃、羚羊角、川桂枝、撫芎、半夏、白芥子。

某十九，風塊瘙癢，咳嗽腹痛，邪著表裡，當用雙和。
牛蒡子、杏仁、連翹、桔梗、桑枝、象貝母，煎藥送通聖丸。斑者，有觸目之色，
而無礙手之質，即稠如錦紋稀如蚊跡之象也，或佈於胸腹，或見於四肢，
總以鮮紅起發者為吉，色紫成片者為重，色黑者凶，色青者為不治，
蓋有諸內而形諸外，可決其臟腑之安危，邪正之勝負也，殆傷寒瘟疫諸症，失於宣解，
邪蘊於胃腑，而走入營中，每有是患耳，考方書之治，其法不一，大抵由失表而致者，
當求之汗，失下而致者，必取乎攻，火甚清之，毒甚化之，營氣不足者，
助其虛而和之，託之，至於陰斑一說，見象甚微，若必指定些些之斑點為陰，
猶恐不能無誤，想前人此例，無非覺後人勿執見斑為實熱之義也，吾故曰，
必參之脈象及兼證方妥，痧者疹之通稱，有頭粒而如粟象，癮者，即疹之屬，
腫而易癢，腫而易癢，須知出要周勻，沒宜徐緩，不外乎太陰陽明之患，
故繆氏耑以肺胃論治為精也，若先生之法，本乎四氣，隨其時令之勝復，
酌以辛涼辛勝，及甘寒苦寒鹹寒淡滲等法而治之，凡吾幼科諸友，
於此尤當究心焉〔邵新甫〕。

<h2>痰</h2>
汪五八，宿哮久矣不發，心悸震動，似乎懊憹之象，此屬痰火，治以宣通鬱遏，
勿徒呆補〔痰火〕。
○。半夏、川連、石菖蒲、蛤粉、枳實、茯苓、川鬱金、橘紅、竹瀝薑汁法丸。

劉，痰火鬱遏，氣滯，吸煙上熱助壅，是酒肉皆不相宜，古稱痰因氣滯熱鬱，
治當清熱理氣為先。川連、白朮、枳實、厚朴、茯苓、半夏，淡薑湯泛丸。

沈三四，痰火久嗽，海蛤丸。

張嫗，痰火風眩暈，防仆跌。明天麻、炒半夏、茯苓、橘紅、羚羊角、鉤藤、竹瀝。

陳嫗，老年痰火咳逆，痰有穢氣。蘆根、苡仁、桃仁、絲瓜子、葶藶、大棗。又，
下虛不納，濁泛嘔逆，痰穢氣。熟地炭、紫衣胡桃肉、炒杞子、炒牛膝、川斛、茯神。

某，痰火上逆蒙竅，耳鳴頭暈，二陳加天麻鉤藤甘菊羚羊蔞皮。

某，夏至節，兩關脈弦長，五火燔燎，而肝陽胃陽尤甚，動怒抽掣為肝病，
食辛香厚味即病至，胃病使然，痰火根深，非頃刻可掃除，惟靜養勿恚忿，
薄味以清裡，此病之勢必緩，由漸加功議藥，乃近理治法。
羚羊角、犀角、川連、鬱金、山梔、北秦皮、牛黃、膽星、橘紅、生石膏、寒水石、
金箔，方諸水法丸，竹葉燈心湯送。

何嫗，診脈右關弦滑，痰多，舌乾微強，語言似蹇，蓋因痰火上蒙，津液不得上承，
高年頗慮風痱，宜清上宣通，勿進剛燥及膩滯之藥。
半夏、金石斛、橘紅、黑山梔、茯苓、鬱金、生甘草、石菖蒲、竹瀝、薑汁。

張，昏昏如寐，神憒如迷，痰熱內閉，勢非輕渺〔痰熱內閉神昏〕。
半夏、石菖蒲、桔梗、枳實、鬱金、橘紅、竹瀝、薑汁。

某，鬱痰〔鬱痰〕。半夏麯、鬱金、石菖蒲、明天麻、白蒺藜、橘紅、茯苓、鉤藤。

陶，脈左弦堅搏，痰多，食不易運，此鬱慮已甚，肝侮脾胃，有年最宜開懷，
不致延及噎膈。半夏、薑汁、茯苓、杏仁、鬱金、橘紅。又，脈如前，痰氣未降。
前方去杏仁加白芥子。

金四六，濕熱內蒸，痰火日夥，根本漸怯，陽泄為汗，陰泄遺濁，
酒客喜於爽口食物，醫藥中滋膩補方，決不適用也〔濕熱蒸痰〕。豬肚丸方。

葉，久寓南土，水穀之濕，蒸熱聚痰，脈沉弦，目黃肢末易有瘡疾，有濕熱盛，
致氣隧不得流暢，法當苦辛寒清裡通肌，倣前輩痰因熱起，清熱為要。
生茅朮、黃柏、瓜蔞實、山梔、萊菔子、川連、半夏、厚朴、橘紅、竹瀝薑汁丸。

某，病後，厚味蒸痰。○。風化硝、瓜蔞仁霜、枳實、鬱金、生茯苓、薑汁炒山梔，
竹瀝法丸。

汪，脈脹，濕阻熱痰。半夏、茯苓、黑山梔、橘紅、製蒺藜、遠志、降香。

徐，陽動內風，用滋養肝腎陰藥，壯水和陽，亦屬近理，夏季脾胃主司，肝膽火風，
易於貫膈犯中，中土受木火之侮，陽明脈衰，痰多，經脈不利矣，議清少陽鬱熱，
使中宮自安，若畏虛滋膩，上中愈實，下焦愈虛，
二陳去甘草加金斛桑葉丹皮〔木火犯中胃虛生痰〕，又，脈左浮弦數，痰多，脘中不爽，
煩則火升眩暈，靜坐神識安舒，議少陽陽明同治。
羚羊角、連翹、廣皮、炒半夏麯、黑山梔皮、香豉。又，脈兩手已和，
惟煩動恍惚欲暈，議用靜藥，益陰和陽。人參、熟地、天冬、金箔。

汪，痰火上盛，腎氣少攝，朝用通攝下焦，暮服清肅上焦方法〔肝腎虛上有痰火〕。
羚羊角、半夏、茯苓、橘紅、黑梔皮、鬱金，苦丁茶煎湯法丸暮服。
熟地、淡蓯蓉、杞子、五味、牛膝、茯苓、遠志、綿膠、蜜丸，早服。

曹五一，色鮮明，屬上有痰飲，蓋上實則下虛，半百年歲，未得種玉，
診得脈左小不靜，右部弦滑，法當清肺胃之熱痰，益腎肝之精血，倣曼倩衛生方法。
燕窩膠、甜梨膏、人參、黃耆、麥冬、山藥、茯苓、於朮、黃節、黑節、鹿尾膠、
羊內腎、淡蓯蓉、故紙〔胡桃蒸〕、青鹽。

芮，向來痰多食少，而參朮服餌未合，此稟質為陽，不受溫熱剛燥之劑，
上年冬季溫煖，入春痰愈多，體中微倦，由乎藏聚未固，春氣自地升舉之徵，
法當攝腎固真，乃治痰之本，方為有益〔腎虛痰多〕。
熟地、茯苓、補骨脂、胡桃肉、杞子、五味、牛膝、遠志、車前、蜜丸，痰症之情狀，
變幻不一，古人不究標本，每著消痰之方，立消痰之論者甚多，後人遵其法而用之，
治之不驗，遂有稱痰為怪病者矣，不知痰乃病之標，非病之本也，善治者，
治其所以生痰之源，則不消痰而痰自無矣，余詳考之，夫痰乃飲食所化，
有因外感六氣之邪，則脾肺胃升降之機失度，致飲食輸化不清而生者，
有因多食甘膩肥腥茶酒而生者，有因本質脾胃陽虛，濕濁凝滯而生者，
有因鬱則氣火不舒，而蒸變者，又有腎虛水泛為痰者，此亦因土衰不能制水，
則腎中陰濁上逆耳，非腎中真有痰水上泛也，更有陰虛勞症，龍相之火，上炎爍肺，
以致痰嗽者，此痰乃津液所化，必不濃厚，若欲消之，不惟無益，而徒傷津液，
其餘一切諸痰，初起皆由濕而生，雖有風火燥痰之名，亦皆因氣而化，
非風火燥自能生痰也，其主治之法，
惟痰與氣一時壅閉咽喉者，不得不暫用豁痰降氣之劑以開之，餘皆當治其本，
故古人有見痰休治痰之論，此誠千古之明訓，蓋痰本飲食濕濁所化，人豈能禁絕飲食，
若耑欲消之，由於外邪者，邪散則痰或可清，如寒痰溫之，熱痰清之，濕痰燥之，
燥痰潤之，風痰散之是也，若涉本原者，必旋消旋生，有至死而痰仍未清者矣，
此乃不知治本之故耳，今觀案中治法，有因鬱因火者，必用開鬱清火為君，
以消痰佐之，有因濕因熱者，則用燥濕清熱，略佐化痰之品，若因肝腎虛而生痰者，
則純乎鎮攝固補，此真知治痰之本者矣，若因寒因濕者，
更當於痰飲門兼參而治之〔華岫雲〕。

徐評，所列方案，皆治肺胃浮痰之藥，若透經入絡，盤踞臟腑，及三焦隱處之老痰，
尚有峻厲製煉之方，此等方不能奏效也。

<h2>痰飲</h2>
某六一，高年衛陽式微，寒邪外侵，引動飲邪，上逆咳嗽，形寒仲景云，
治飲不治咳，當以溫藥通和之〔外寒引動宿飲上逆〕。
○。杏仁〔三錢〕、粗桂枝〔一錢〕、淡乾薑〔一錢半〕、茯苓〔三錢〕、苡仁〔三錢〕、
炙草〔四分〕。

周，向有耳聾鳴響，是水虧木火蒙竅，冬陽不潛，亦屬下元之虛，但今咳聲，
喉下有痰音，脅痛，臥著氣衝，乃衝陽升而痰飲泛，脈浮，當此驟冷，
恐有外寒引動內飲，議開太陽以肅上。雲茯苓、粗桂枝、乾薑、五味、白芍、炙草，
當午時服。

某二一，新涼外束，肺受寒冷氣餒不降，宿飲上干，而病發矣，法當暖護背心，
宿病可卻。淡生薑粉、半夏、蛤蜊粉、茯苓、桂枝木、苡仁煎湯。

某五十，背寒咳逆，此屬飲象，先當辛通飲邪，以降肺氣〔飲上逆肺氣不降〕。
鮮枇杷葉、杏仁、茯苓、橘紅、生薑、半夏。

某五二，脈右大弦，氣喘，咳唾濁沫，不能著枕，喜飲湯水，遇寒病發，
此屬飲邪留於肺衛，如見咳，投以清潤，愈投愈劇矣。葶藶子、山東大棗。

徐氏，痰飲上吐，喘不得臥，乃溫邪阻蔽肺氣，氣不下降，壅滯不能著右，
議用宣通，開氣方法，小青龍去細辛麻黃加苡仁白糖炒石膏。

沈嫗，冬溫，陽不潛伏，伏飲上泛，仲景云，脈沉屬飲，面色鮮明為飲，飲家咳甚，
當治其飲，不當治咳，緣高年下焦根蒂已虛，因溫煖氣泄，不主收藏，飲邪上擾乘肺，
肺氣不降，一身之氣交阻，薰灼不休，絡血上沸，經云，不得臥，臥則喘甚痺痹塞，
乃肺氣之逆亂也，若以見病圖病，昧於色診候氣，必致由咳變幻，腹腫脹滿，
漸不可挽，明眼醫者，勿得忽為泛泛可也，茲就管見，略述大意，議開太陽，
以使飲濁下趨，仍無礙於冬溫，從仲景小青龍越婢合法。
○。杏仁、茯苓、苡仁、炒半夏、桂枝木、石膏、白芍、炙草，方氏，冷暖失和，
飲泛氣逆，為浮腫喘咳，腹脹，臥則衝嗆，議用越脾方。
石膏、杏仁、桂枝、炒半夏、茯苓、炙草。

施四七，勞煩太甚，胃陽受傷，外衛單薄，怯寒畏冷，食物少運，痰飲內起，
氣阻濁凝，胸背皆痛，辛甘理陽已效，當此長夏，脾胃主令，崇其生氣，
體旺病可全好〔脾胃陽虛〕。六君子加益智木香。

黃三四，身居沿海，氛瘴霧露客邪，侵入清陽，陽傷畏寒，久嗽，
病人不知卻病護身，猶然用力承辦，裡結飲邪，沉痼不卻病，茯苓桂枝湯。

胡四六，脈沉而微，微則陽氣不足，沉乃寒水陰凝，心痛怔忡，漸及兩脅下墜，
由陽衰不主運行，痰飲聚氣欲阻，致痛之來，其心震之謂，亦如波撼岳陽之義，
議用外臺茯苓飲合桂苓方。人參、茯苓、半夏、枳實、桂枝、薑汁。

白二六，脈沉小弦，為陰濁飲邪，稟質陽不充旺，胸中清氣不得舒展曠達，
偶觸入寒冷，或誤進寒物飲邪暴冷，凝結胸痞，當平日食物，忌用酒肉腥濁，
便清陽流行，常服仲景苓桂朮甘湯百劑，若病來因冷，即服大順散。

戴，病去，神已爽慧，但本脈帶弦，平素有飲，為陽氣不足之體，年紀漸多，
防有風痺痹，此酒肉宜少用，勞怒當深戒矣，議外臺茯苓飲方。
人參、茯苓、廣皮、枳實、半夏、金石斛。

朱四九，煩勞太過，陽傷，痰飲日聚，陽蹻脈空，寤不成寐，衛陽失護，毛髮自墜，
乃日就其衰奪矣，初進通飲濁以甦陽，接服外臺茯苓飲。

吳氏，脈弦，背中冷，左偏微痛，食少欲嘔，四肢牽強，此飲邪內結，議通陽氣。
桂枝、茯苓、半夏、薑汁、炙草、大棗。

某，眩暈惡心，胸脘不爽，脈右弦左弱，面色紅亮，此乃痰飲上泛，有厥中之事。
炒半夏、製蒺藜、橘紅、煨天麻、石菖蒲、茯苓、薑汁。

尤，口中味淡，是胃陽虛，夫濁飲下降痛緩，向有飲濕為患，若不急進溫通理陽，
濁飲必致復聚，議大半夏湯法。人參、半夏、茯苓、枳實、薑汁。

張二七，酒客穀少中虛，常進疏散表藥，外衛之陽亦傷，其痰飲發時，胸中痞塞，
自述或飢遇冷病來，其為陽氣受病何疑，不必見痰搜逐，但護中焦脾胃，
使陽氣健運不息，陰濁痰涎，焉有竊踞之理〔脾陽不運〕。
生於朮、川桂枝、茯苓、淡薑渣、苡仁、澤瀉，薑棗湯法丸。

王三二，脈沉為痰飲，是陽氣不足，濁陰欲蔽，當以理脾為先，俾中陽默運，
即仲景外飲治脾之意，苓桂朮甘加半夏陳皮，水法丸。

某三四，舌白，咳逆不渴，非飲象而何，宜宣溫藥和之。
杏仁、苡仁、半夏、乾薑、粗桂枝、茯苓、厚朴、炙草。

某，食後脘中痞阻，按之漉漉有聲，手麻脅痛，心煩，耳目昏眩，是氣不流行，
痰飲內聚中焦，用桂苓丸，竹瀝薑汁法丸。又，
桂枝、人參、茯苓、半夏、廣皮、炙草。

黃，味過甘膩，中氣緩，不主運，延綿百天，聚氣結飲，東垣云，病久髮不焦，
毛不落，不食不飢，乃痰飲為患，飲屬陰類，故不渴飲，仲景五飲互異，其要言不繁，
當以溫藥和之，通陽方法，固無容疑惑，大意外飲宜治脾，內飲治腎，是規矩準繩矣，
議用苓桂朮甘湯。

某，形體似乎壯實，陽氣外泄，畏風怯冷，脾陽消乏，不司健運，水穀悍氣，
蒸變痰飲，隧首日壅，上實下虛，仲景謂飲邪當以溫藥和之，苓桂朮甘得效，
從外飲立方。
人參、淡附子、生於朮、枳實、茯苓、澤瀉，荊瀝薑汁法丸。

某，老人久嗽妨食，議以外飲治脾，苓桂朮甘湯。

王三四，脈沉，背寒，心悸如墜，形盛氣衰，漸有痰飲內聚，當溫補陽方復辟，
斯飲濁自解〔脾腎陽虛〕。人參、淡附子、乾薑、茯苓、生於朮、生白芍。

馮，陽虛則形寒汗出，痰飲痞聚，都是陰濁成形，乘陽氣衰微，致上干竊踞，
古人法則，必通其陽以掃陰氛，但宿病無急攻方，況平素憂鬱，氣滯血濇，久耗之體，
不敢純剛，防劫液耳。
人參、熟附子、淡乾薑、炒川椒、川桂枝、烏梅肉、生白芍、另真武丸三兩。

程四八，左脈沉靜，右脈微弦，四旬清陽日薄，脾臟鼓運漸遲，加以煩心縈思，
水穀悍氣，蘊蒸痰飲，仲景謂外飲當治脾陽，況中年常有遺泄之患，
按脈非龍相之動搏，議固下益腎，轉旋運脾二方，分早晚服，早服從還少聚精七寶，
參用丸方。
熟地、蓯蓉、枸杞、五味、萸肉、茯神、山藥、菟絲、覆盆、魚膠、菖蒲、遠志、
龍骨、青鹽，熟蜜同棗肉搗丸，早服五七錢。
茅朮、於朮、半夏、茯苓、廣皮、生益智、白蒺、鉤藤，薑棗湯泛丸，晚服三錢，
開水下。

徐，清陽未展，濁陰欲踞，久延必結痰飲，議用真武丸二錢五分，人參一錢煎湯送，
胃陽得震，濁當退避矣，十服。

某，脈沉弦，飲泛嗆咳，乃下虛無以制上，議早服腎氣丸，攝納下焦散失，
以治水泛之飲，午服外臺茯苓飲，轉旋中焦，使食不致釀痰，茯苓飲去朮。

某七一，高年久嗽，脈象弦大，寤不成寐，乃陽氣微漓，濁飲上泛，仲景云，
進溫藥和之〔脾胃陽虛飲逆咳嘔〕。
杏仁〔三錢〕、茯苓〔三錢〕、川桂枝〔一錢〕、生薑〔一錢〕、苡仁〔三錢〕、炙草〔四分〕、
大棗〔二枚〕。

顧二四，咳嗽數月，嘔出涎沫，建中不應，已非營衛損傷，視其面色鮮明，
飲食仍進，倣飲邪主治，小半夏湯加桂枝杏仁薑汁。

李三八，勞傷陽氣，內起痰飲，臥著氣鈍飲阻，其欬為多，痰出稍通勢緩，
且體常汗泄，非風寒表邪不解，並不熱濁，亦非火炎爍金，仲景云，飲家而欬，
當治飲，不當治欬。茯苓、桂枝木、苡仁、炙草、薑汁。

陳，脈濇小舌白不渴，身動嘔痰，身如在舟車中，此寒熱攻胃致傷，逆氣痰飲互結，
通補陽明為正，白朮甘草守中，未能去濕，宜緩商。
人參汁、半夏、枳實汁、茯苓、竹瀝、薑汁。

馬三四，肌肉豐溢，脈來沉緩，始發右季脅痛，湯飲下咽，汨汨有聲，吐痰涎頭痛，
此皆脾胃陽微，寒濕滯聚，年方壯盛，不必介懷，溫中佐其條達，運通為宜。
茅朮、厚朴、半夏、茯苓、陳皮、淡薑渣、胡蘆巴、炙草、薑汁泛丸。

馬四十，甘緩頗安，辛泄不受，此陽分氣衰，將來飲邪日聚，然臥著欬多，
清氣失旋，先用苓桂朮甘湯，繼進外臺茯苓飲。

曹四七，中年陽氣日薄，痰飲皆屬陰濁，上干清道，為衝逆咳嗽，仲景治法，
外飲治脾，內飲治腎，分晰甚明，昔年曾用桂苓澤朮得效，是治支飲治法，
數年真氣更衰，古人謂飲邪當以溫藥和之，須忌治嗽肺藥。先用小青龍去麻辛，
接服外臺茯苓飲。

程五七，昔肥今瘦為飲，仲景云，脈沉而弦，是為飲家，男子向老，下元先虧，
氣不收攝，則痰飲上泛，飲與氣湧，斯為欬矣，今醫見嗽，輒以清肺降氣消痰，
久而不效，更與滋陰，不明痰飲皆屬濁陰之化，滋則堆砌助濁滯氣，
試述著枕欬嗆一端，知身體臥著，上氣不下，必下衝上逆，其痰飲伏於至陰之界，
腎臟絡病無疑，形寒畏風，陽氣微弱，而籓籬疏撤，仲景有要言不煩曰，
飲邪必用溫藥和之，更分外飲治脾，內飲治腎，不讀聖經，
焉知此理〔脾腎陽虛飲逆咳嘔〕。桂苓甘味湯，熟附都氣胡桃。

陳，痛久氣亂，陽微，水穀不運，蘊釀聚濕，胃中之陽日薄，痰飲水濕，
必傾囊上湧，而新進水穀之氣，與宿邪再聚復出，致永無痊期，仲景云，
飲邪當以溫藥和之，又云不渴者，此為飲邪未去故也，則知理陽通陽，誠有合於聖訓，
斷斷然矣，真武湯。

張四一，痰飲喘咳，肌肉麻痺痹，痞脹不堪納穀，冬寒日甚，春暖日減，
全是陽氣已衰，陰濁逆干犯上，肺藥治嗽，無非辛泄滋潤，蓋辛散則耗陽，滋清陰濁，
濁阻在陽分，氣不肅，為夜不得臥，小青龍意，主乎由上以泄水寒，
直從太陽之裡以通膀胱，表中裡藥也，仲景謂飲邪當以溫藥和之，驅陰邪以復陽，
一定成法。早腎氣去萸換白芍，炒查炭水法丸，晚外臺茯苓飲，薑棗湯法丸。

程六十，腎虛不納氣，五液變痰上泛，冬藏失職，此病為甚，不可以肺咳消痰，
常用八味丸，收納陰中之陽，暫時撤飲，用仲景桂苓味甘湯。

孫，未交冬至，一陽來復，老人下虛，不主固納，飲從下泛，氣阻升降，而為喘嗽，
發散寒涼苦瀉諸藥，焉得中病，仲景云飲家而咳，當治飲，不當治咳，
後賢每每以老人喘嗽，從脾腎溫養定論，是恪遵聖訓也。
桂枝、茯苓、五味子、甘草湯代水，加淡薑棗。李，腸紅久病，不必攻治，
今者氣衝喘嗽，脘脅痞阻，是飲濁上僭，最宜究悉。
○。川桂枝〔七分〕、茯苓〔三錢〕、乾薑〔一錢〕、五味子〔同薑合搗一錢〕、
杏仁〔一錢半〕、白芍〔一錢〕、炙草〔五分〕、生佐牡蠣〔三錢〕。

吳二七，壯年下元久虛，收納氣泄，每交秋冬受冷，冷氣深入，伏飲夾氣上衝，
為咳喘嘔吐，疏肺降氣不效者，病在腎絡中也，蓋精血少壯不旺，難以搜逐，
病根不去謂此，絕慾一年，小暑艾灸，靜養一百二十天可愈，
附都氣加車前〔腎陽虛飲逆喘咳嘔〕。

潘二九，勞力喘甚，肩背惡寒，飲泛上逆，皆係下元虛損，莫以喘用瀉肺等藥，
薛氏八味丸。

王，秋深天氣收肅，背寒喘咳，飲濁上泛，緣體中陽氣少振，不耐風露所致，
最宜煖護背部，進通陽以治飲。茯苓、桂枝、半夏、薑汁、苡仁、炙草。又，
早腎氣丸，夜真武丸。

陳，脈虛微，春陽地升，濁陰上干，喘不得臥，治在少陰。
人參、淡熟附子、豬膽汁，又，照前方加淡乾薑一錢半。又，脈弦，暮夜濁陰衝逆，
通陽得效，議真武法，以撤其飲。人參、淡附子、生白芍、茯苓、薑汁。又，
真武泄濁，脘通思食，能寐，昨宵已有渴欲飲水之狀，考金匱云，渴者飲邪欲去也，
當健補中陽，以資納穀。人參、生於朮、淡附子、茯苓、澤瀉，又，
早服腎氣丸四五錢，晚用大半夏湯，人參、半夏、茯苓、薑汁。

董，脈弦右濡，陽微惡寒，飲濁上干，咳吐涎沫，且食減胃衰，寒疝竊踞，
陰濁見症，豈止一端，喻嘉言謂濁陰上加於天，非離照當空，氛霧焉得退避，
反以地黃五味陰藥附和其陰，陰霾沖逆肆虐，飲邪滔天莫制，議以仲景熟附配生薑法，
掃群陰以驅飲邪，維陽氣以立基本，況尊年尤宜急護真陽為主。
人參、茯苓、熟附子、生薑汁、南棗。

戴，十二月間，診得陽微，濁飲上千為咳，不能臥，曾用小青龍湯，減去麻黃細辛，
服後已得著枕而臥，想更醫接用不明治飲方法，交驚蟄陽氣發泄，病勢再熾，
頃診脈來濡弱無神，痰飲咳逆未已，諒非前法可效，宗仲景真武湯法，以熟附配生薑，
通陽逐飲立法，真武湯去白朮加人參。

計，不臥嗆喘，泛起白沫，都是腎病，議通太陽膀胱〔腎陽虛膀胱氣化不通降〕。
○。茯苓、川桂枝、淡乾薑、五味子、白芍、炙草。

顧，飲邪泛溢，喘嗽，督損頭垂，身動喘甚，食則脘中痞悶，臥則喘咳不得息，
肺主出氣，腎主納氣，二臟失司，出納失職，議用早進腎氣丸三錢，以納少陰，
晚用小青龍法，滌飲，以通太陽經腑，此皆聖人內飲治法，與亂投膩補有間矣，
小青龍去麻辛甘芍，加茯苓杏仁大棗。

某，形盛面亮，脈沉弦，此屬痰飲內聚，暮夜屬陰，喘不得臥，仲景謂飲家而咳，
當治其飲，不當治咳，今胸滿腹脹，小水不利，當開太陽以導飲逆，
小青龍去麻辛合越婢。○。桂枝、半夏、乾薑、五味、杏仁、石膏、茯苓、白芍。

某，服三拗湯，音出喘緩，可見苦寒沉降之謬，素多嘔逆下血，中焦必虛，
而痰飲留伏顯然，議治其飲，桂枝湯去甘草加杏仁茯苓苡仁糖炒石膏。

某，太陽經氣不開，小水不利，下肢腫浮漸上，著枕氣塞欲坐，濁飲上干，
竟有坐臥不安之象，醫者但以肺病刻治，於理未合，急用小青龍法，
使膀胱之氣無阻礙，濁飲痰氣自無逆沖之患矣。
桂枝、杏仁、乾薑、五味、半夏、茯苓。

章，伏飲陰濁上干，因春地氣主升而發，嘔吐不飢，自然脾胃受傷，
六君子宣補方法，未嘗不妙，今診得吸氣甚微，小溲晨通暮癃，足跗浮腫，
其腑中之氣開闔失司，最慮中滿，夫太陽司開陽明司闔，濁陰瀰漫，通腑即是通陽，
倣仲景開太陽一法。○。牡蠣、澤瀉、防已、茯苓、五味、乾薑。

張二七，嗆喘哮，坐不得臥，神迷如呆，氣降則清，水寒飲邪，上沖膻中，
用逐飲開濁法〔寒飲濁邪上沖膻中〕。
薑汁炒南星、薑汁炙白附子、茯苓、桂枝、炙草、石菖蒲。

某三四，咳緩，痰少，脘中不爽，肌腠瘙癢，皆濕邪未盡，痰飲竊踞之象，
當用六安法〔肺胃濕痰〕。杏仁、白芥子、炒半夏、茯苓、淡乾薑、橘紅。

王，當年陽虛，濁飲上泛喘急，用真武湯丸而效，因平素嗜酒少穀，中虛濕聚，
熱蘊蒸痰，目黃齦血，未可為實熱論治，議方用外臺茯苓飲，減甘草佐以微苦，
清滲理其濕熱，以酒客忌甜故也〔中虛濕熱〕。
茯苓〔四兩〕、人參〔二兩〕、苡仁〔四兩〕、枳實〔一兩〕、半夏〔二兩〕、廣皮〔三兩〕、
金石斛〔八兩〕，煮汁為丸。

汪，面色鮮明，脘中漾漾欲嘔，因鬱勃熱氣，蒸為痰飲，宜暫緩參朮，
務清中焦熱痰〔中焦痰熱〕。
杏仁、枳實汁、橘紅、瓜蔞皮、鬱金、半夏麯、桔梗、黑梔皮。

張氏，痰飲挾燥，咳，喉中癢〔痰飲挾燥〕。
杏仁、花粉、茯苓、象貝母、橘紅、半夏麯。

陳嫗，痰飲挾氣火上踞，脘痞脹不爽，宜理氣熱〔氣火不降〕。
半夏、茯苓、瓜蔞皮、黑梔皮、橘紅、鬱金。

某，脈弦右濇，面亮舌白，口乾不喜飲，頭重岑岑然，胸脘痺痹塞而痛，得噯氣稍舒，
酒客穀少中虛，痰飲聚蓄，當此夏令，地氣上升，飲邪挾氣上阻清空，遂令前症之來，
金匱云，脈弦為飲，色鮮明者為留飲，口乾不欲飲水者，此為飲邪未去故也，
況漐漐汗出，豈是風寒，春夏溫邪，辛溫發散為大禁，自云身體空飄，年已六旬又四，
辛散再泄其陽，不亦左乎。
○。半夏、薑汁、川連、吳萸、茯苓、枳實、竹瀝。

潘三八，遠客路途，風寒外受，熱氣內蒸，痰飲日聚於臟之外，絡脈之中，
凡遇風冷，或暴烈日，或勞碌形體，心事不寧，擾動絡中宿飲，飲泛氣逆，咳嗽，
氣塞喉底胸膈，不思食物，著枕嗆吐稠痰，氣降自愈，病名哮喘伏飲，治之得宜，
除根不速，到老年歲，仍受其累耳〔哮喘伏飲〕。小青龍湯去細辛。

童五六，背寒，短氣背痛映心，貫脅入腰，食粥噫氣脘痞，瀉出黃沫，飲邪伏濕，
陽傷竊發，此溫經通絡為要，緩用人參〔飲伏經絡〕。
川桂枝、生白朮、炒黑蜀漆、炮黑川烏、厚朴、茯苓。

葉四十，脈右弦，舌黃不渴，當心似阻，昔形壯，今漸瘦，咳久不已，臥著則咳，
痰出稍安，此清陽少旋，支脈結飲，議通上焦之陽〔胸次清陽少旋支脈結飲〕。
鮮薤白、瓜蔞皮、半夏、茯苓、川桂枝、薑汁。

楊，頭中冷痛，食入不消，筋脈中常似掣痛，此皆陽微不主流行，痰飲日多，
氣隧日結，致四末時冷，先以微通胸中之陽。
乾薤白、桂枝、半夏、茯苓、瓜蔞皮、薑汁。又，微通其陽已效，痰飲阻氣，
用茯苓飲去廣皮加薑汁。

程三二，支脈聚飲，寒月喘甚，初因寒濕而得，故食辛稍安〔支脈結飲〕。
杏仁、半夏、厚朴、苡仁、茯苓、薑汁法丸。

趙，支飲脅痛咳逆，小青龍去麻辛。

汪氏，支脈結飲，阻氣喘脹，入脅則痛，厥逆為眩。
茯苓、桂枝、半夏、杏仁、鬱金、糖炒石膏。

黃，支脈結飲，發必喘急，病發用。桂枝、茯苓、五味、炙草。

馮，懸飲流入胃中，令人酸痛，湧噫酸水，當辛通其陽以驅飲〔懸飲〕。
桂枝木、半夏、茯苓、炒黑川椒、薑汁。又，照前方加淡附子。

施，診脈右虛，左小弦，面色黃，少華采，左脅肋痛，五六年未愈，風久恙必入絡，
絡主血，藥不宜剛，病屬內傷，勿事膩補，錄仲景旋覆花湯，加柏子仁歸鬚桃仁。又，
初服旋覆花湯，未應，另更醫謂是營虛，用參歸熟地桂芍炙草，服後大痛，醫又轉方，
用金鈴半夏桃仁延胡茯苓，服之大吐大痛，復延余治，余再議方，謂肝絡久病，
懸飲流入胃絡，致痛不已，議太陽陽明開闔方法。
人參、茯苓、炙草、桂枝、煨薑、南棗，服苦藥痛嘔，可知胃虛，以參苓闔陽明，
用草桂開太陽，並辛香入絡，用薑棗通營衛，生薑恐伐肝，故取煨以護元氣，
而微開飲氣也。又，前方服之痛止，議丸方。
人參、半夏、川椒、茯苓、桂枝、煨薑南棗湯丸。

某，夏季陽氣大升，痰多嗆咳，甚至夜不得臥，穀味皆變，大便或溏或祕，
診脈右大而弦，議以懸飲流入胃絡，用開闔導飲法。
人參、茯苓、桂枝、炙草、煨薑、南棗，又，早診脈，兩手皆弦，右偏大，凡痰氣上湧，
咳逆愈甚，日來小溲少，下焦微腫，議通太陽以撤飲邪。
人參、茯苓、桂枝、炙草、五味、乾薑。又，脈弦略數，不渴不思飲，此令濁未去，
清陽不主運行，前方甘溫，主乎開闔，能令胃喜，次法開太陽以撤飲邪，亦主陽通，
據自述心下胃口，若物阻呆滯，其錮陽微大著，其治咳滋陰，適為陰濁橫幟矣，
議用大半夏湯法，大半夏湯加炒黑川椒。內經止有積飲之說，本無痰飲之名，
兩漢以前謂之淡飲，仲景始分痰飲，因有痰飲懸飲溢飲支飲之義，
而立大小青龍半夏苓桂朮甘腎氣等湯，以及內飲外飲諸法，可謂闡發前腎，獨超千古，
與後人所立風痰濕痰熱痰酒痰食痰之法迥異，總之痰飲之作，必由元氣虧乏，
及陰盛陽衰而起，以製津液凝滯，不能輸布，留在胸中，水之清者悉變為濁，
水積陰則為飲，飲凝陽則為痰，若果真元充足，胃強脾健，則飲食不失其度，
運行不停其機，何痰飲之有，故仲景云，病痰飲者，當以溫藥和之，
乃後人不知痰飲之義，妄用滾痰丸，茯苓丸，消痰破氣，或滋填膩補等法，大傷脾胃，
堆砌助濁，其於仲景灰痰飲之法，豈不大相乘謬乎，然痰與飲，雖為同類，
而實有陰陽之別，陽盛陰虛，則水氣凝而為痰，陰盛陽虛，則水氣溢而為飲，
故王晉三先生取仲景之小半夏茯苓，及外臺飲三湯，從脾胃二經分痰飲立治法，
而先生又取仲景之苓桂朮甘，外臺茯苓飲，腎氣丸，真武湯，分內飲外飲治法，
而於痰飲之症，無遺蘊矣，愚歷考先生治痰飲之法，則又有不止於此者，
然而病變有不同，治法亦有異，如脾腎陽虛，膀胱氣化不通者，取仲景之苓桂朮甘湯，
茯苓飲，腎氣真武等法，以理陽通陽，及固下益腎，轉旋運脾為主，
如外寒引動宿飲上逆，及膀化胱氣化不通，飲逆肺氣不降者，以小青龍合越脾等法，
開太陽膀胱為主，如飲邪伏於經絡，及中虛溼濕熱成痰者，則有川烏蜀漆之溫經通絡，
外臺茯苓飲去甘草，少佐苦辛清滲理濕之法，其飲邪上沖膻中，
反懸飲流入胃中而為病者，又有薑附南星菖蒲旋覆川椒等驅飲開濁，辛通陽氣等法，
絲絲入扣，一以貫之，病情治法，胸有成竹矣，非深於得道者，其孰能之〔鄒滋九〕。


<h2><br><span class="orange">新校本臨撜指南醫案卷六</span></h2>
<h2><br>鬱</h2>
于五五，鬱損心陽，陽墜入陰為淋濁，由情志內傷，即為陰虛致病，見症亂治，
最為庸劣，心藏神，神耗如憒，諸竅失司，非偏寒偏熱藥治，必得開爽，冀有向安，
服藥以草木功能，恐不能令其歡悅〔鬱損心陽〕。炒香散。

陸二六〔心脾氣結神志不清〕。人參、桔梗、烏藥、木香，各三分磨汁。又，
夜服白金丸。又，久鬱，心脾氣結，利竅佐以益氣。
人參、石菖蒲、龍骨、棗仁、遠地、茯神。

胡四六，悲泣，乃情懷內起之病，病生於鬱，形象漸大，按之堅硬，正在心下，
用苦辛泄降，先從氣結治〔心下痞結〕。川連、乾薑、半夏、薑汁、茯苓、連皮瓜蔞。

季九六，老年情志不適，鬱則少火變壯火，知飢，脘中不爽，口舌糜腐，心脾營損，
木火劫爍精華，肌肉日消，惟怡悅開爽，內起鬱熱可平，但執清火苦寒，
非調情志內因鬱熱矣〔鬱損心脾營內熱〕。
金石斛、連翹心、炒丹皮、經霜桑葉、川貝、茯苓，接服養心脾之營，少佐苦降法。
人參、川連、炒丹皮、生白芍、小麥、茯神。

某，脘痛已止，味酸，乃肝鬱也〔肝鬱〕。
金石斛、黑山梔、丹皮、半夏麯、橘紅、枇杷葉。

某，初起左邊麻木，舌強，筋弔腦後痛，痰阻咽喉，此係肝風上引，
必由情懷鬱勃所致。羚羊角、連翹心、鮮生地、元參、石菖蒲、鬱金汁。

某，氣鬱不舒，木不條達，噯則少寬，逍遙散去白朮加香附。

某，肝鬱成熱，加逍遙去白朮加鬱金。

某，鬱熱吞酸，溫膽湯加山梔丹皮鬱金薑汁炒黃連。

沈三四，脈虛濇，情懷失暢，肝脾氣血多鬱，半載不愈，難任峻劑，
議以局方逍遙散兼服補中益氣，莫以中宮虛塞為泥〔肝脾氣血鬱〕。

吳十四，勞倦嗔怒致傷，病在肝脾，久有腦泄，髓脂暗損，暫以解鬱，繼當宣補。
鉤藤、生香附、丹皮、桑葉、神麯、白芍、茯苓、廣皮。

葉氏，悒鬱動肝致病，久則延及脾胃，中傷不納，不知味，火風變動，
氣橫為痛為脹，疏泄失職，便祕忽瀉，情志之鬱，藥難霍然，數年久病，而兼形瘦液枯，
若再香燥劫奪，必變格拒中滿，與辛潤少佐和陽。
柏子仁〔二錢〕、歸鬚〔二錢〕、桃仁〔三錢〕、生白芍〔一錢〕、小川連〔三分〕、
川楝子〔一錢〕。

某，惱怒肝鬱，思慮脾傷，面黃脈濇，寤不成寐，宗薛氏法治之。
人參、黃耆、熟於朮、茯神、棗仁、桂圓肉、當歸、炙草、黑山梔、丹皮、遠志。

戴氏，隱情曲意不伸，是為心疾，此草木攻病，難以見長，乃七情之鬱損，
以丹溪越鞠方法。香附、川芎、小川連、茯苓、半夏、橘紅、炒查肉、神麯漿丸。

程嫗，脈弦濇，外寒內熱，齒痛舌乾，無寐，乃肝脾鬱結不舒。
鬱金、鉤藤、丹皮、夏枯草、生香附、薄荷、廣皮、茯苓。

吳一四，操持過動，肝膽陽升，胃氣日減，脈應左搏，從鬱熱治〔肝膽鬱熱〕。
丹皮、黑山梔、薄荷梗、鉤藤、廣皮、白芍、茯苓、神麯。

陸四二，鬱傷，筋脹心痛。
鉤藤、生香附、鬱金、白蒺藜、丹皮、薄荷、廣皮、茯苓。王三六，勞怒傷陽，
氣逆血鬱致痛，痞脹便溏，風木侮土前方既效，與通補陽明厥陰〔肝犯胃氣逆血鬱〕。
大半夏湯加桃仁柏仁當歸薑棗湯法。

朱二三，因抑鬱悲泣，致肝陽內動，陽氣變化火風，有形有聲，貫膈沖咽，
自覺冷者，非真寒也，內經以五志過極皆火，但非六氣外來，芩連之屬，不能制伏，
固當柔緩以濡之，合乎肝為剛臟，濟之以柔，亦和法也〔肝鬱風火升〕。
○。生地、天冬、阿膠、茯神、川斛、牡蠣、小麥、人中白，熬膏。

趙四四，鬱勃日久，五志氣火上升，胃氣逆則脘悶不飢，肝陽上僭，風火凌竅，
必旋暈咽痺痹，自覺冷者，非真寒也，皆氣痺痹不通之象，病能篇以諸禁鼓慄屬火，
丹溪謂上升之氣，從肝膽相火，非無據矣。
○。生地、阿膠、玄參、丹參、川斛、黑穭豆皮。

朱氏，脈弦右大，乳房刺痛，經阻半年，若遇勞怒，腹痛逆氣上衝，此邪鬱既久，
少火化為壯火，氣鈍不循，胞脈遂痺痹，治以泄少陽補太陰，氣血流利，
鬱熱可解〔膽脾氣血鬱〕。人參、柴胡、當歸、白朮、丹皮、甘草、茯苓。

吳三八，脈弦濇數，頸項結癭，咽喉痛腫阻痺痹，水穀難下，此皆情志鬱勃，
肝膽相火內風，上循清竅，雖清熱直降，難制情懷之陽，
是以頻藥勿效也〔木火上升喉腫痺痹〕。
鮮枇杷葉、射干、牛蒡子、蘇子、大杏仁、紫降香。

朱，情懷悒鬱，五志熱蒸，痰聚阻氣，脘中窄隘不舒，脹及背部，上焦清陽欲結，
治肺以展氣化，務宜怡悅開懷，莫令鬱痺痹綿延〔木火上升肺不肅降〕。
鮮枇杷葉、杏仁、瓜蔞皮、鬱金、半夏、茯苓、薑汁、竹瀝。又，脈左大弦數，
頭目如蒙，背俞䐜脹，都是鬱勃熱氣上升，氣有餘便是火，治宜清上。
○。羚羊角、夏枯草、青菊葉、瓜蔞皮、杏仁、香附、連翹、山梔。又，苦辛清解鬱勃，
頭目已清，而膈噯氣，頗覺穢濁，此肝膽厥陽，由胃系上沖所致，丹溪謂上升之氣，
自肝而出，是其明徵矣。川連、薑汁、半夏、枳實、桔梗、橘紅、瓜蔞皮。

吳氏，氣血鬱痺痹，久乃化熱，女科八脈失調，漸有經阻瘕帶諸疾，但先治其上，
勿滋膩氣機〔鬱熱先清上焦〕。
黑山梔皮、炒黃川貝、枇杷葉、瓜蔞皮、杏仁、鬱金、橘紅。

徐氏，火升頭痛，來去無定期，咽喉垂下，心悸，二便不爽，帶下不已，固奇經，
通補陽明，及養肝熄風，展轉未能郤病，病從情志內傷，治法惟宜理偏，
議先用滋腎丸三錢，早上淡鹽湯送，四服〔陰火上炎〕。

處四三，脈數，舌白神呆，得之鬱怒〔鬱熱〕。
犀角、羚羊角、野鬱金、炒遠志、鮮石菖蒲、炒丹皮、黑山梔、茯神。

王十三，痰多咽痛，頻遭家難，鬱傷，心中空洞，嗆逆不已，議與胃藥〔鬱傷胃〕，
金匱麥門冬湯。

陸五二，病起憂慮上損，兩年調理，幾經反覆，今夏心胸右脅之間，常有不舒之象，
此氣血內鬱少展，支脈中有痰飲氣阻，是宣通流暢脈絡，
夏季宜進商矣〔鬱損脈絡痰飲阻氣〕。
○。天竺黃、茯神、鬱金、橘紅、遠志、石菖蒲、丹參、琥珀、竹瀝法丸。
趙六二，脈左濇，右弦，始覺口鼻中氣觸腥穢，今則右脅板痛，呼吸不利，臥著不安，
此屬有年鬱傷，治當宣通脈絡〔血絡鬱痺痹右脅痛。
金鈴子、延胡、桃仁、歸鬚、鬱金、降香。

王女，陰虛，齒衄腸血，未出閣，鬱熱為多，與養肝陰方〔鬱熱傷肝陰〕。
生地、天冬、阿膠、女貞子、旱蓮草、白芍、茯神、烏骨雞。

張六六，情志連遭鬱勃，臟陰中熱內蒸，舌絳赤糜乾燥，心動悸，若飢，食不加餐，
內傷情懷起病，務以寬懷解釋，熱在至陰，鹹補苦泄，是為醫藥〔肝腎鬱熱〕。
雞子黃、清阿膠、生地、知母、川連、黃柏。

許，厥陰少陰，臟液乾涸，陽升結痺痹於喉舌，皆心境失暢所致，藥無效者，
病由情懷中來，草木涼藥，僅能治六氣外來之偏耳〔肝腎液涸陽升喉痺痹〕。
熟地、女貞、天冬、霍山石斛、柏子仁、茯神。

龍五六，久鬱氣血不行，升降皆鈍，外涼內熱，骨節沉痛，肌腫腹膨，膚腠無汗，
用藥務在宣通五鬱六鬱大旨〔經絡氣血鬱痺痹〕。
香附汁、白蒺藜、鉤藤、丹皮、山梔、撫芎、澤蘭、薑黃、神麯。

金，氣血久鬱成熱，脘脅痺痹悶不通，常有風疹腹痛，瘀痺痹已深，發時宜用通聖一劑，
半時以通調氣熱之鬱。土瓜蔞皮、枇杷葉、黑山梔、鬱金、桃仁、杏仁。

楊，驚惶忿怒，都主肝陽上冒，血沸氣滯，瘀濁宜宣通以就下，因誤投止塞，
舊瘀不清，新血又瘀絡中，匝月屢屢反覆，究竟肝膽氣血皆鬱，仍宜條達宣揚，
漏瘍在肛，得體中稍健設法。○。旋覆花、新絳、青蔥管、炒桃仁、柏子仁。

趙氏，瘰癧，寒熱盜汗，脘中瘕聚，經期不來，大便溏，嗆咳減食，春深至冬未痊，
此乃鬱損成勞，難治之症〔鬱勞〕。
香附、丹皮、歸身、白芍、川貝、茯苓、牡蠣、夏枯草。

胡氏，頭項結核，暮夜寒熱盜汗，此乃憂鬱不解，氣血皆虛，倘若經阻，便難調治。
炒當歸、炒白芍、炙草、廣皮、茯神、鉤藤、南棗。

長氏，據說喪子悲哀，是情志中起，因鬱成勞，知飢不能食，內珠忽陷忽脹，
兩脅忽若刀刺，經先期，色變瘀紫，半年來醫藥無效者，情懷不得解釋，
草木無能為矣。人參、當歸、生白芍、炙草、肉桂、炒杞子、茯苓、南棗。
素問六元正紀大論，言五鬱之發，乃因五運之氣，有太過不及，遂有勝復之變，
由此觀之，天地且有鬱，而況於人乎，故六氣著人，皆能鬱而致病，如傷寒之邪，
鬱於衛，鬱於營，或在經在腑在臟，如暑濕之蘊結在三焦，瘟疫之邪，客於募原，
風寒濕三氣雜感而成痺痹症，總之邪不解散，即謂之鬱，此外感六氣而成者也，
前人論之詳矣，今所輯者，七情之鬱居多，如思傷脾，怒傷肝之類是也，
其原總由於心，因情志不遂，則鬱而成病矣，其症心脾肝膽為多，案中治法，
有清泄上焦鬱火，或宣暢少陽，或開降肺氣，通補肝胃，泄膽補脾，宣通脈絡，
若熱鬱至陰，則用鹹補苦泄，種種治法，未能按症分析詳論，今舉其大綱，
皆因鬱則氣滯，氣滯久則必化熱，熱鬱則津液耗而不流，升降之機失度，初傷氣分，
久延血分，延及鬱勞沉痾，故先生用藥大旨，每以苦辛涼潤宣通，不投燥熱斂濇呆補，
此其治療之大法也，此外更有當發明者，鬱則氣滯，其滯或在形軀，或在臟腑，
必有不舒之現症，蓋氣本無形，鬱則氣聚，聚則似有形而實無質，如胸膈似阻，
心下虛痞，脅脹背脹，脘悶不食，氣瘕攻衝，筋脈不舒，醫家不察，誤認有形之滯，
放膽用破氣攻削，迨至愈治愈劇，轉方又屬呆補，此不死於病，而死於藥矣，
不知情志之鬱，由於隱情曲意不伸，故氣之升降開闔樞機不利，雖內經有泄折達發奪，
五鬱之治，猶慮難獲全功，故疏五過論，有始富後貧，故貴脫勢，總屬難治之例，
蓋鬱症全在病者能移情易性，醫者構思靈巧，不重在攻補，而在乎用苦泄熱，而不損胃，
用辛理氣，而不破氣，用滑潤濡燥澀，而不滋膩氣機，用宣通而不揠苗助長，
庶幾或有倖成，耳〔華岫雲〕。

<h2>肝火</h2>
秦氏，年前肝風眩暈，主以涼血分，和陽熄風，一年未發，今歲正月春寒，
非比天暖開泄，此番病發，必因勞怒觸動情志，至於嘔逆，微冷倏熱，
交丑寅漸作耳鳴咽痺痹，食納久留脘中，想少陽木火盛於寅，膽脈貫耳，犯逆之威，
必向陽明而後上憑諸竅，脈右濇大，胃逆不降，食味不甘，而脘中逆亂，薰蒸日熾，
營血內耗，無以養心，斯寤不肯寐，心搖蕩漾，有難以鳴狀之象，今頭重脘痺痹，
全是上焦為木火升騰，阻遏清陽，前方滋清，血藥居多，必不奏功，今議湯劑方，
以苦降其逆，辛通其痺痹，然湯宜小其製度，以久病體虛，初春若此，
冬藏未為堅固可知，其丸劑當以局方龍薈丸，暫服半月再議，〔風火上鬱〕。
○。連翹〔一錢半〕、黑梔皮〔一錢〕、羚羊角〔一錢〕、鮮菊葉〔三錢〕、紫苑〔二錢〕、
鬱金〔八分〕、大杏仁〔去皮尖勿研六粒〕、土瓜蔞皮〔一錢〕、鮮菖蒲根〔四分忌鐵〕，
午服。

沈女，腹痛少減，嘔逆已止，上焦熱，下焦冷，肝陽尚未和平，擬進當歸龍薈法。
當歸、龍膽草、川楝子、蘆薈、川連、吳萸、大茴。

黃氏，肝膽風火上鬱，頭面清空之筋掣不和，治以清散。
○。羚羊角、犀角、山梔、連翹、瓜蔞皮、荷葉梗、薄荷梗、青菊葉。

鄭氏，巔脹神迷，經脈抽痛，脹悶不欲納食，一月經期四至，此鬱傷氣血成病，
龍薈丸二錢五分，三服。

葉氏，厥陽擾神明，經色已黑，肢冷面青便祕，龍薈丸一錢二分，十服。

闕八十，誦讀吟詠，身雖靜坐，而心神常動，凡五志之動皆陽，陽冒無制，
清靈遂蒙，易旨以蒙乃外加之義，述病發之時，頭中欲掐，脘欲撫摩，二便必不自利，
此腑氣之窒，由乎肝膽厥怫逆起見矣，議從手經上焦治，〔勞心陽動木火上蒙〕。
○。羚羊角、連翹心、元參、石菖蒲根、鬱金、麥冬、竹葉。

唐女，脈左濇右弦，氣火不降，胸脅隱痛，脘不爽，最慮失血，〔氣火鬱脘痛〕。
川貝、山梔、丹皮、鬱金汁、鉤藤、瓜蔞皮、茯苓、橘紅，又，氣火上鬱，脘中窒痛，
嘔涎，先以開通壅遏。香豉、瓜蔞皮、山梔、鬱金、竹茹、半夏麯、杏仁。

葛，嗔怒喧嚷，氣火逆飛，致血痺痹咽，食物厭惡，耳前後遶肩閃刺議解少陽，
〔怒動膽火〕。夏枯草、丹皮、桑葉、鉤藤、山梔、地骨皮。

朱四五，頭痛神煩，忽然而至，五行之速，莫如風火，然有虛實內外之因，
非徒發散苦寒為事矣，如向有肝病，目疾喪明，是陰氣久傷體質，今厥陰風木司天，
春深發泄，陽氣暴張，即外感而論，正內經冬不藏精，春必病溫，育陰可使熱清，
大忌發散，蓋陰根久傷，表之再傷陽劫津液，仲景謂一逆尚引日，再逆促命期矣，
余前主阿膠雞子黃湯，佐地冬壯水，芍甘培土，亟和其厥陽衝逆之威，鹹味入陰，
甘緩其急，其內經肝病三法恰合，今已入夏三日，虛陽倏上，煩躁頭痛，當大滋腎母，
以甦肝子，補胃陰以杜木火乘侮，旬日不致反覆，經月可望全好，
〔肝腎陰虛風陽上升〕。人參、熟地、天冬、麥冬、龜膠、阿膠、北味、茯神。

陸，鼻左竅有血，左肩胛臂痛，皆君相多動，營熱氣偏，脈得右虛左數，
先以清肝通絡，〔絡熱〕。丹皮、山梔、羚羊角、夏枯草、蠶沙、鉤藤。

連翹、青菊葉。肝者將軍之官，相火內寄，得真水以涵濡，真氣以制伏，
木火遂生生之機，本無是症之名也，蓋因情志不舒則生鬱，言語不投則生嗔，
謀慮過度則自竭，斯罷極之本，從中變火，攻衝激烈，升之不熄為風陽，
抑而不透為鬱氣，脘脅脹悶，眩暈猝厥，嘔逆淋閉，狂躁見紅等病，由是來矣，
古人雖分肝風肝氣肝火之殊，其實是同一源，若過鬱者宜辛宜涼，乘勢達之為妥，
過升者宜柔宜降，緩其旋擾為先，自竭者全屬乎虛，當培其子母之臟，
至於犯上侮中乘下諸累，散見各門，可攷，〔邵新甫〕。

<h2>不寐</h2>
倪，多痛陽升，陰液無以上注，舌涸赤絳，煩不成寐，當益腎水以制心火，〔心火〕。
鮮生地、元參、麥冬、菉豆皮、銀花、竹葉心。

吳，少陽鬱火，不寐，〔膽火〕。丹皮、半夏、鉤藤、桑葉、茯苓、橘紅。

程氏，上晝氣逆填脘，子寤不肯寐，乃陽氣不降，議用溫膽湯，溫膽去枳實加金斛，
滾痰丸二錢五分。

顧四四，鬚鬢已蒼，面色光亮，操心煩勞，陽上升動，痰飲亦得上溢，靈樞云，
陽氣下交入陰，陽蹻脈滿，令人得寐，今氣越外泄，陽不入陰，勉飲酒醴，
欲其神昏假寐，非調病之法程，風中年已後，男子下元先損，早上宜用八味丸，
晚時用半夏秫米湯，〔陽蹻脈虛〕。

某，陽不交陰，夜臥寐躁，小半夏湯。

趙氏，嘔吐眩暈，肝胃兩經受病，陽氣不交於陰，陽蹻穴空，寤不肯寐，
靈樞方半夏秫米湯主之。又，接用人參溫膽湯。

某二四，脈濇，不能充長肌肉，夜寐不適，脾營消索，無以灌溉故耳，
當用歸脾湯意溫之，〔脾營虛〕。
嫩黃耆、於朮、茯神、遠志、棗仁、當歸、炙草、桂圓、新會皮。

某，肝陽不降，夜無寐，進酸棗仁法〔膽液虧陽升虛煩〕。
棗仁、知母、炙草、茯神、小麥、川芎。

某，不寐六十日，溫膽諸藥不效，嘔痰不適，明係陽升不降，用金匱酸棗仁湯。
棗仁、知母、茯苓、川芎、炙草。

陳，陰精走泄，復因洞瀉，重亡津液，致陽暴升，胃逆，食入欲嘔，神識不靜無寐，
議酸棗仁湯。棗仁〔五錢〕、炙草〔五分〕、知母〔二錢〕、茯苓〔二錢〕。

某三三，寤不成寐，食不甘味，尪羸，脈細數濇，陰液內耗，厥陽外越，化火化風，
燔燥煸動此屬陰損，最不易治，姑與仲景酸棗仁湯。
棗仁〔炒黑勿研三錢〕、知母〔一錢半〕、雲茯神〔三錢〕、生甘草〔五分〕、川芎〔五分〕。

田，臟液內耗，心腹熱灼，陽氣不交於陰，陽蹻穴空，令人寤不成寐，
靈樞有半夏秫米法，但此病乃損及肝腎，欲求陽和，須介屬之鹹，佐以酸收甘緩，
庶幾近理，〔肝腎陰虧陽浮〕。龜膠、淡菜、熟地、黃柏、茯苓、萸肉、五味、遠志。
又，鹹苦酸收已效，下焦液枯，須填實肝腎。
龜鹿膠、熟地、蓯蓉、天冬、萸肉、五味、茯苓、羊內腎。不寐之故，雖非一種，
總是陽不交陰所致若因外邪而不寐者，如傷寒瘧疾等暴發，營衛必然窒塞，
升降必然失常，愁楚呻吟，日夜難安，當速去其邪，攘外即所以安內也，
若因裡病而不寐者，或焦煩過度，而離宮內燃，從補心丹，及棗仁湯法，或憂勞憤鬱，
而耗損心脾，宗養心湯，及歸脾法，或精不凝神，而龍雷震蕩，當壯水之主，
合靜以制動法，或肝血無藏，而魂搖神漾，有鹹補甘緩法，胃病則陽蹻穴滿，
有靈樞半夏秫米湯法，膽熱則口苦心煩，前有溫膽湯，先生又用桑葉丹皮山梔等，
輕清少陽法，營氣傷極，人參人乳並行陽浮不攝，七味八味可選，餘如因驚宜鎮，
因怒宜疏，飲食痰火為實，新產病後為虛也，〔邵新甫〕。

徐評，不寐之因不一，案中十不得一，搏考方知。

<h2>嘈</h2>
某，陽升嘈雜，〔陽升〕。
○。麥冬〔三錢〕、生地〔二錢〕、柏子仁〔一錢〕、川斛〔三錢〕、茯神〔三錢〕、
黑穭豆皮〔三錢〕。

某，心中煩熱，頭上汗泄，汗止自安，易嘈，〔心陽熱〕。
淮小麥、柏子仁、茯神、炙草、南棗、辰砂。

程氏，血虛心嘈，咽嗆，〔血虛〕。
生地、天冬、麥冬、女貞子、生白芍、炙草、茯神、麻仁。

某氏，經半月一至，夜嘈痛，〔肝陰虛〕。生地、阿膠、天冬、茯神、白芍、丹參。
嘈有虛實真偽，其病總在於胃，經云，飲入於胃，遊溢精氣，上輸於脾，脾氣散精，
上歸於肺，又云脾與胃以膜相連耳，又云脾主為胃行其津液者也，由此觀之，脾屬陰，
主乎血，胃屬陽，主乎氣，胃易燥，全賴脾陰以和之，脾易濕，必賴胃陽以運之，
故一陰一陽，互相表裡，合沖和之德，而為後天生化之源也，若脾陰一虛，
則胃家飲食遊溢之精氣，全輸於脾，不能稍留津液以自潤，則胃過於燥而有火矣，
故欲得食以自資，稍遲則嘈雜愈甚，得食則嘈可暫止，若失治則延便閉三消噎膈之症，
治當補脾陰，養營血，兼補胃陰，甘涼濡潤，或稍佐微酸，
此乃脾陰之虛而致胃家之燥也，更有一切熱病之後，胃氣雖漸復，津液尚未充，
亦有是症，此但以飲食調之，可以自愈，此二種，乃為虛槽症，所謂實者，
年歲壯盛脾胃生發之氣，與腎陽充旺，食易消磨，多食易饑而嘈，得食即止，
此非病也，不必服藥，以上皆是真嘈症，所云偽者，因胃有痰火，以致飲食輸化不清，
或現惡心，吞酸，微煩，眩暈，少寐，似饑非饑，雖飽食亦不能止，此乃痰火為患，
治宜清胃，稍佐降痰，苦寒及膩滯之藥，不宜多用，又有胃陽衰微，
以致積飲內聚，水氣泛溢，以有凌心之狀，淒淒戚戚，似酸非酸，似辣非辣，飲食減少，
此屬脾胃陽虛，治宜溫通，倣痰飲門而治之，此二種乃似嘈之偽症，
若夫所云心嘈者誤也，心但有煩而無嘈，胃但有嘈而無煩，亦不可不辨明之，
今先生之法，僅有四案，倘有心之士更能搜採補入，則幸甚，〔華岫雲〕。

<h2>三消</h2>
計十四，能食善飢，渴飲，日加癟瘦，心境悉鬱，內火自燃，乃消症大病，〔鬱火〕。
生地、知母、石膏、麥冬、生甘草、生白芍。

王八五肌肉瘦減，善飢渴飲，此久久煩勞，壯盛不覺，體衰病發，皆內因之症，
自心營肺衛之傷，漸損及中下，按脈偏於左搏，營絡虛熱，故苦寒莫制其烈，
甘補無濟其虛，是中上消之病〔煩勞心營熱〕。
犀角〔三錢〕、鮮生地〔一兩〕、元參心〔二錢〕、鮮白沙參〔二錢〕、麥冬〔二錢〕、
柿霜〔一錢〕、生甘草〔四分〕、鮮地骨皮〔三錢〕，又，固本加甜沙參。

楊八二，肝風厥陽，上沖眩暈，犯胃為消，〔肝陽犯胃〕。石膏、知
、阿膠、細生地、生甘草、生白芍。

某，液涸消渴，是臟陰為病，但胃口不醒，生氣萼曷振，陽明陽土，非甘涼不復，
肝病治胃，是仲景法。人參、麥冬、粳米、佩蘭葉、川斛、陳皮。

胡七五，元陽變動為消，與河間甘露飲方，〔陽動爍津〕，河間甘露飲。

錢十五，陽動消爍，甘緩和陽生津。生地、炙黑甘草、知母、麥冬、棗仁、生白芍。

楊二六，渴飲頻飢，溲溺渾濁，此屬腎消，陰精內耗，陽氣上燔，舌碎絳赤，
乃陰不上承，非客熱宜此，乃臟液無存，豈是平常小恙，〔腎消〕。
熟地、萸肉、山藥、茯神、牛膝、車前。

某，脈左數，能食，〔腎陰虛胃火旺〕，六味加二冬龜版女貞旱蓮川斛。

王五四，形瘦脈搏，渴飲善食，乃三消症也，古人謂入水無物不長，入火無物不消，
河間每以益腎水制心火，除腸胃激烈之燥，濟身中津液之枯，
是真治法〔腎陰虛心火亢〕，玉女煎。

姜三五，經營無有不勞心，心陽過動，而腎陰暗耗，液枯，陽愈燔灼，凡入火之物，
必消爍乾枯，是能食而肌肉消癟，用景玉女煎。三消一症，雖有上中下之分，
其實不越陰虧陽亢，津涸熱淫而已，攷古治法，唯仲景之腎氣丸，助真火蒸化，
上升津液，本事方之神效散，取水中鹹寒之物，遂其性而治之，二者可謂具通天手眼，
萬世準繩矣，他如易簡之地黃引子，朱丹溪之消渴方，以及茯苓丸，黃耆湯，
生津甘露飲，皆錯雜不一，毫無成法可遵，至先生則範於法，而不囿於法，
如病在中上者，膈膜之地，而成燎原之場，即用景岳之玉女煎，
六味之加二冬龜甲旱蓮，一以清陽明之熱，以滋少陰，一以救心肺之陰，而下顧真液，
如元陽變動而為消爍者，即用河間之甘露飲，生津清熱，潤燥養陰，甘緩和陽是也，
至于壯水以制陽光，則有六味之補三陰，而加車前牛膝，導引肝腎，斟酌變通，
斯誠善矣，〔鄒滋九〕。

徐評，消渴之症有數種，案中俱未備，宜詳考之。

<h2>脾癉</h2>
某，無形氣傷，熱邪蘊結，不飢不食，豈血分膩滯可投，口甘一症，內經稱為脾癉，
中焦困不轉運可知，〔中虛伏熱〕。○。川連、淡黃芩、人參、枳實、淡乾薑、生白芍。

某，口甜，是脾胃伏熱未清，宜用溫膽湯法。
○。川連、山梔、人參、枳實、花粉、丹皮、橘紅、竹茹、生薑。口甘一症，
內經謂之脾癉，此甘，非甘美之甘，癉即熱之謂也，人之飲食入胃，賴脾真以運之，
命陽以腐之，譬猶造酒蒸釀者然，倘一有不和，肥甘之疾頓發，五液清華，
失其本來之真味，則淫淫之甜味，上泛不已也，胸脘必痞，口舌必膩，不飢不食之由，
從此至矣，內經設一蘭草湯，其味辛，足以散結，其氣清，足以化濁，除陳解鬱，
利水和營，為奇方之祖也，夾暑夾溼濕之候，每兼是患，以此為君，參以苦辛之勝，
配合瀉心等法，又如胃虛穀少之人，亦有是症，又當宗大半夏湯，及六君子法，
遠甘益辛也，〔邵新甫〕。脾癉症，經言因數食甘肥所致，蓋甘性緩，肥性膩，
使脾氣遏鬱，致有口甘內熱中滿之患，故云治之以蘭，除陳氣也，陳氣者，
即甘肥釀成陳腐之氣也，夫蘭草即為佩蘭，俗名為省頭草，婦人插於髻中，
以辟髮中油穢之氣，其形似馬蘭而高大，其氣香，其味辛，其性涼，亦與馬蘭相類，
用以醒脾氣，滌甘肥也，今二案中，雖未曾用，然用人參以助正氣，
餘用苦辛寒以開氣泄熱，枳實以理氣滯，亦祖蘭草之意，即所謂除陳氣也，此症久延，
即化燥熱，轉為消渴，故前腎有膏粱無厭發癰疽，熱燥所致，淡薄不堪生腫脹，
寒濕而然之論，余於甘肥生內熱一症，悟出治胃寒之一法，若貧人淡薄茹素，
不因外邪，亦非冷飲停滯，其本質有胃寒症者，
人皆用良薑丁香蓽撥吳萸輸薑附子等以溫之，不知辛熱剛燥能散氣，徒使胃中陽氣，
逼而外泄，故初用似效，繼用則無功，莫若漸以甘肥投之，或稍佐鹹溫，或佐酸溫，
凝養胃陽，使胃脂胃氣日厚，此所謂藥補不如食補也，又有腎陽胃陽兼虛者，
曾見久服鹿角膠而愈，即此意也，未識高明者以為然否，〔華岫雲〕。

<h2>瘧</h2>
孫，陰氣先傷，陽氣獨發，猶是伏暑內動，當與金匱癉瘧同例，〔癉瘧〕。
竹葉、麥冬、生地、玄參、知母、梨汁、蔗漿。

施，發熱身痛，咳喘，暑濕外因，內阻氣分，有似寒慄，皆肺病也。
竹葉、連翹、薄荷、杏仁、滑石、鬱金汁。又，微寒多熱，舌心乾，渴飲脘不爽，
此屬癉瘧，治在肺經。杏仁、石膏、竹葉、連翹、半夏、橘紅。

程，陰氣先傷，陽氣獨發，有癉熱無寒之慮。鮮生地、知母、麥冬、竹葉心、滑石。

唐，未病，形容先瘦，既病，暮熱早涼，猶然行動安舒，未必真正重病傷寒也，
但八九日，病來小愈，驟食粉糰腥麵，當宗食穀發熱，損穀則愈，仲景未嘗立方，
此腹痛洞瀉，食滯阻其腸胃，大腑不司變化，究其病根，論幼科體具純陽，
瘦損於病前，亦陽亢為消爍，仲景謂癉瘧者，單熱不寒，本條云，陰氣孤絕，
陽氣獨發，熱灼煩冤，令人消爍冗肉，亦不設方，但云以飲食消息之，
嘉言主以甘寒生津可愈，重後天胃氣耳，洞瀉既頻，津液更傷，苦寒多餌，熱仍不已，
暮夜昏譫，自言胸中格拒，腹中不和，此皆病輕藥重，致陰陽二氣之殘憊，
法當停藥與穀，諒進甘酸，解其煩渴，方有斟酌。又，鼻煤，脣裂舌腐，頻與芩連，
熱不肯已，此病本輕，藥重於攻擊，致流行之氣，結閉不行，鬱遏不通，其熱愈甚，
上則不嗜飲，不納食，小溲頗利，便必管痛，三焦皆閉，神昏瘈瘲有諸。
連翹心〔三錢〕、鮮石菖蒲汁〔一錢半〕、川貝母〔三錢〕、杏仁〔二十粒〕、射干〔二分〕、
淡竹葉〔一錢半〕。又，自停狠藥，日有向愈之機，胃困則痞悶不欲食，
今雖未加餐，已知甘美，皆醒之漸也，童真無下虛之理，溲溺欲出，尿管必痛，
良由肺津胃汁，因苦辛燥熱烈氣味，劫奪枯槁，腸中無以運行，庸醫睹睹此，
必以分利，所謂泉源既竭，當滋其化源，九竅不和，都屬胃病。
麥門冬〔二錢〕、甜杏仁〔四錢〕、甜水梨皮〔三錢〕、蔗漿〔一木杓〕。

張，舌赤，煩汗不寐，肢體忽冷，乃稚年癉瘧，暑邪深入所致。
杏仁、滑石、竹葉、西瓜翠衣、知母、花粉。又，熱甚而厥，誘稚瘧症皆然，
竹葉石膏湯去人參半夏加知母。某，風溫陽瘧，〔溫瘧〕。
杏仁、滑石、連翹、黃芩、青蒿、淡竹葉。

丁，脈右數，左小弱，面明，夏秋伏暑，寒露後發，微寒多熱，嘔逆，身痛，
蓋素有痰火，暑必挾濕，病自肺經而起，致氣不宣化，不飢不食，頻溺短縮，
乃熱在氣分，當與溫瘧同例，忌葛柴足六經藥，桂枝白湯加半夏。

胡，按仲景云，脈如平人，但熱無寒，骨節煩疼，微嘔而渴者病名溫瘧，
桂枝白湯主之，桂枝白虎湯。蓋今年夏秋久熱，口鼻吸暑，其初暑邪輕小，不致病發，
秋深氣涼外束，裡熱欲出，與衛營二氣交行，邪與二氣遇觸，斯為熱起，
臨解必有微汗者，氣邪兩泄，然邪不盡，則混氣血中矣，故聖人立法，以石膏辛寒，
清氣分之伏熱，佐入桂枝，辛甘溫之輕揚，引導涼藥以通營衛，
兼知母專理陽明獨勝之熱，而手太陰肺，亦得秋金肅降之司甘草粳米和胃陰以生津，
此一舉兼備，方下自註云，一劑知，二劑已，知者，謂病已知其對症，已者，
中病當愈之稱耳。

鄧，寒少熱多，胸中痞脹，溫邪未解，謾言止截。
淡黃芩、炒半夏、薑汁、生白芍、草果、知母、烏梅。又，照前方去半夏薑汁加鱉甲。

吳，間日寒熱，目黃口渴，溫邪兼雨濕外薄為瘧。
滑石、杏仁、白蔻仁、淡黃芩、半夏、鬱金。又，脈數，舌紅口渴，熱邪已入血分。
竹葉、石膏、生地、丹皮、知母、青蒿梗。又，飲食不節，腹中不和，瘧邪攻胃。
鮮首烏、烏梅肉、生鱉甲、黃芩、丹皮、草果、知母、送保和丸二錢。又，
人參、生穀芽、枳實汁、茯苓、廣皮、炒半夏麯。朱，舌黃煩渴，身痛，心腹中熱躁，
暑熱不解為瘧，經言暑脈自虛，皆受從前疲藥之累瘁，〔暑瘧〕。
石膏、知母、生甘草、炒粳米、麥冬、竹葉。

何，勞倦傷氣，遺洩傷陰，暑邪變瘧，熾則煩冤最盛，分解使邪勢輕，參朮耆附，
皆固閉邪氣也。草果仁、知母、淡黃芩、川貝母、青蒿、花粉。

馮，暑傷氣分，上焦先受，河間法至精至妙，後醫未讀其書，焉能治病臻效，
邪深則瘧來日遲，氣結必胸中混濛如痞，無形之熱，漸蒸有形之痰，此消導發散，
都是劫津，無能去邪矣。石膏、杏仁、半夏、厚朴、知母、竹葉。

黃，脈數，目眥黃，舌心乾白黃胎，口中粘膩，脘中痞悶，不思納穀，
由於途次暑風客邪內侵募原，營衛不和，致發瘧疾，夫暑必兼濕，濕也，熱也，
皆氣也，氣與邪搏，則清濁交混，升降自阻，古稱濕遏必熱自生矣，聖帝論病，
本乎四氣，其論藥方，推氣味，理必苦降辛通，斯熱氣痞結可開，消導攻滯，
香燥泄氣，置暑熱致病之因於不治，不識何解。
川連、黃芩、花粉、桔梗、白蔻仁、鬱金、橘紅、六一散。又，苦降能驅熱除濕，
辛通能開氣宣濁，已經見效，當減其製，仍祖其意。
川連、桔梗、白蔻仁、厚朴、茵陳、茯苓皮、銀花、白通草。

胡，間日瘧，痰多脘悶，汗多心熱，伏暑內熾，忌與風寒表藥。
滑石、黃芩、厚朴、杏仁、通草、白蔻、半夏、瓜蔞皮、知母，又，
黃芩、草果、知母、半夏、生白芍、烏梅。

汪氏，微冷熱多，舌白，脘悶嘔惡，暑穢過募原為瘧。
杏仁、鬱金、滑石、厚朴、黃芩、炒半夏、白蔻、橘紅。

某，舌白脘悶，寒起四末，渴喜熱飲，此濕邪內蘊，脾陽不主宣達，而成濕瘧，
〔濕瘧〕。
厚朴〔一錢半〕、杏仁〔二錢半〕、草果仁〔一錢〕、半夏〔一錢半〕、茯苓〔三錢〕、
廣皮白〔一錢半〕。

某五二，瘧止，面浮漸及脘腹。苡仁、桑白皮、茯苓、大腹皮、薑皮、廣皮。

某，間瘧，寒熱俱微，此屬濕瘧。杏仁〔三錢〕、厚朴〔一錢〕、桂枝木〔五分〕、飛滑石
〔三錢〕、草果〔八分〕、炒半夏〔一錢半〕、茯苓皮〔三錢〕、綿茵陳〔一錢半〕。

牛八四，寒來喜飲熱湯，發熱後反不渴，間瘧已四十日，今雖止，不飢不思食，
五味入口皆變，初病舌白乾嘔，濕邪中於太陰脾絡，濕鬱氣滯，喜熱飲暫通其鬱，
邪蒸濕中生熱，六腑熱灼，津不運行，至大便鞕祕，此為氣痺痹濕結，當薄味緩調，
令氣分清肅，與脾約似同，但仲景氣血兼治，此病卻專傷氣分。
炒黃半夏、生益智仁、綿茵陳、廣皮、厚朴、茯苓。又，瘧止，舌白，不飢，
大便旬日不通，此皆留邪堵塞經腑隧道之流行，久延必致腹脹癥瘕。
杏仁、白蔻仁、半夏、厚朴、生香附汁、廣皮、茯苓皮，接服半硫丸二錢。

某，脈右弦左弱，留邪未盡，大便粘稀，最防轉痢，較七八日前，勢減一二，
但去疾務盡，苦辛寒逐其蘊伏，而通利小便，亦不可少。
草果、知母、厚朴、茯苓、木通、滑石。

曹，身痛，舌白口渴，自利，此濕溫客氣瘧，不可亂投柴葛，仲景有濕家忌汁之律，
〔濕熱〕。飛滑石、杏仁、鬱金、淡黃芩、白蔻仁、防己。又，濕甚為熱，心痛，
舌白便溏，治在氣分。竹葉心、麥冬、鬱金、菖蒲、飛滑石、橘紅，化服牛黃丸。又，
心下觸手而痛，自利，舌白煩躁，都是濕熱阻氣分，議開內閉，用瀉心湯。
川連、淡黃芩、乾薑、半夏、人參、枳實。又，神氣稍清，痛處漸下至臍，濕傷在氣，
熱結在血，吐咯帶血，猶是上行為逆，熱病瘀留，必從下出為順。
川連、黃芩、乾薑、半夏、人參、枳實、白芍、炒查肉。

費，舌白渴飲，身痛嘔惡，大便不爽，診脈濡小，乃暑濕從口鼻入，濕甚生熱，
四末擾中，瘧發脘痞脹痺痹，當以苦辛寒清上徹邪，不可謂遺泄而病，輒與溫補助邪。
黃芩、知母、白蔻、鬱金、蔞皮、厚朴、杏仁、半夏、薑汁、石膏。又，脈濡，口渴，
餘熱尚熾。人參、知母、石膏、竹葉、甘草、麥冬。又，熱緩，不欲食，津液受爍，
當和胃生津。人參、五味、知母、橘紅、炒白芍、半夏麯。

張，瘡家濕瘧，忌用表散，蒼朮白虎湯加草果。

曹，寒從背起，汗泄甚，面無淖澤，舌色仍白，邪未盡，正先怯，心虛痙震，
恐亡陽厥脫，議用仲景救逆法加參，〔陽虛〕。又，舌絳口渴，汗泄，瘧來日晏，
寒熱過多，身中陰氣大傷，剛補勿進，議以何人飲。×人參、何首烏。

孫，陽虛之體，伏暑成瘧，涼藥只宜少用身麻屬氣虛，用生薑瀉心法。
半夏、生薑汁、茯苓、炙甘草、南棗肉。

沈，陽微復瘧。桂枝、當歸、黃耆、防風、鹿角屑、薑汁、南棗。

范三五，勞瘧入陰，夏月陽氣發泄，仍然勞苦經營，以致再來不愈，
用藥以辛甘溫理陽為正，但未易驟效耳。
人參、當歸、肉桂、炙草、川蜀漆、生薑、南棗。

方，寒甚於背，陽脈衰也。人參、鹿茸、炒當歸、炙草、鹿角霜、官桂、鱉甲煎丸。

吳一六，背寒，舌白粉胎，知飢食無味，此為無陽，溫中下以托邪。
生白朮、厚朴、桂枝、附子、草果仁、茯苓。又，照方去伏苓加人參炙草生薑。

程，寒熱經月不止，屬氣弱留邪，以益氣升陽，補中益氣湯。又，
生鹿茸、鹿角霜、人參、歸身、茯苓、炙草、生薑。

某氏，建中法甚安，知營衛二氣交餒，夫太陽行身之背，瘧發背冷，不由四肢，
是少陰之陽不營太陽，此汗大泄不已矣，孰謂非柴葛傷陽之咎歟，
議用桂枝加熟附子湯，人參桂枝湯加熟附子。

華氏，二十歲，天癸始通，面黃汗泄，內熱外冷，先天既薄，瘧傷不復，
內經謂陽維為病，苦寒熱，綱維無以振頓，四肢骨節疼痛，痛八脈以和補，
調經可以卻病。淡蓯蓉、鹿角霜、當歸、川芎、杜仲、小茴、茯苓、香附。

顧氏，進護陽方法，諸症已減，寒熱未止，乃久病陽虛，脈絡未充，尚宜通補為法。
人參、生鹿茸、當歸、紫石英、茯苓、炙草、煨薑、大棗。又，經邪不盡，寒熱未止，
緣瘧久營衛氣傷，脈絡中空乏，屢進補法，僅能填塞絡中空隙，不能驅除蘊伏之邪，
擬進養營法，居其養正邪自卻之意。
人參、當歸、杞子、生白芍、茯神、桂心、炙草、遠志、煨薑、南棗。

袁嫗，脈弦緩，寒戰甚則嘔吐噫氣，腹鳴溏洩，是足太陰脾寒也，
且苦辛寒屢用不效，俱不對病，反傷脾胃。
人參、半夏、草果仁、生薑、新會皮、醋炒青皮。又，靈樞經云，中氣不足，
溲便為變，況老年人驚恐憂勞，深夜不得安寐，遂致寒戰瘧發，當以病因而體貼諦視，
其為內傷實屬七八，見瘧通套，已屬非法，若云肺瘧，則秋涼不發，
何傳及於冬令小雪，當以勞瘧稱之，夫勞必傷陽氣，宜乎四末先冷，瘧邪傷中，
為嘔惡腹鳴矣，用露薑飲。又，陽陷入陰，必目瞑欲寐，寒則肉腠筋骨皆疼，
其籓籬護衛太怯，杳不知飢，焉得思穀，老年人須血氣充溢，使邪不敢陷伏，
古賢有取升陽法。嫩毛鹿角、人參、當歸、桂枝、炙甘草。又，前議勞傷陽氣，
當知內損邪陷之理，凡女人天癸既絕之後，其陰經空乏，豈但營衛造偏之寒熱而已，
故溫脾胃，及露薑治中宮營虛，但畏寒不知熱為牝瘧，蓋牝為陰，身體重著，
亦是陰象，此辛甘理陽，鹿茸自督脈以煦提，非比薑附但走氣分之剛暴，驅邪益虛，
卻在營分，奇經曰，陽維脈為病發寒熱也。
鹿茸、鹿角霜、人參、當歸、潯桂、茯苓、炙草。又，正氣和營，瘧戰已止，
當小其製。人參、鹿茸、當歸、炒杞子、沙苑、茯苓、炙草。

某，瘧後，脾腎陽虛，便溏畏寒，肢體疲倦，當防腫脹。
附子、白朮、茯苓、澤瀉、苡仁、生薑、大棗。

某，陰瘧已亂汗多。桂枝、牡蠣、生黃耆、炙草、歸身、五味、煨薑、大棗。

某，脈沉，舌白，呃忒，時時煩躁，向係陽虛痰飲，瘧發三次即止，
此邪窒不能宣越，並非邪去病解，今已變病，陰沍痰濁阻塞於中，致上下氣機不相維續，
症勢險篤，捨通陽一法，無方可擬，必得中陽流運，瘧症復作，庶有愈機。
淡附子〔一錢半〕、生草果仁〔錢半〕、生白芍〔三錢〕、茯苓〔三錢〕、生厚朴〔一錢〕、
薑汁〔五分〕，一劑，此冷香真武合劑。

某，伏暑冒涼發瘧，以羌防蘇蔥，辛溫大汗，汗多，衛陽大傷，胃津亦被劫乾，
致渴飲，心煩無寐，診脈左弱右促，目微黃，嗜酒必中虛穀少，易於聚濕蘊熱，
勿謂陽傷驟補，倣內經辛散太過，當食甘以緩之，〔胃陽虛濕聚〕。
大麥仁、炙草、炒麥冬、生白芍、茯神、南棗。又，藥不對症，先傷胃口，
宗內經辛苦急，急食甘以緩之，仲景之胃減，有不飢不食之患，議用金匱麥門冬湯，
甦胃汁以開痰飲，仍佐甘藥，取其不損陰陽耳，金匱麥門冬湯，去棗米，
加茯神糯稻根鬚。又，脈右大，間日寒熱目眥微黃身痛，此平素酒濕，
挾時邪流行經脈使然，前因辛溫大汗，所以暫養胃口，今脈症既定，仍從瘧門調治。
草果、知母、人參、枳實、黃芩、半夏、薑汁。

項，瘧已過月，形脈俱衰，平素陽虛，虛則邪難解散，腹脹是太陰見症，治從脾胃，
〔脾胃陽虛〕。
人參〔一錢〕、半夏〔二錢〕、生於朮〔二錢〕、茯苓〔二錢〕、草果仁〔二錢〕、淡薑〔一錢〕。

陳，邪伏於裡，積久而發，道路已遠，未能日有寒熱，汗出不解，攻表無謂，
平昔肛垂骱痛，必有濕痰阻隧，舌白不喜飲，治在太陰陽明。
炒半夏、厚朴、草果、知母、薑汁、杏仁。

某，遺泄損陰，瘧熱再傷陰，聲嘶火升，乃水源不充，易怒神躁，水不涵木之象，
用何人飲，佐清陰火，〔陰虛〕。製首烏、人參、天冬、麥冬、知母、茯苓。

某氏，瘧已半年，今但微熱無汗，身弱自乳，血去傷陰，此頭痛是陽氣浮越，
心痛如飢，晡熱，都是陰虛成勞，若不斷乳，經去不至為乾血，則服藥亦無用。
生地〔三錢〕、阿膠〔一錢半〕、生白芍〔一錢〕、炙甘草〔四分〕、麥冬〔一錢半〕、
火麻仁〔一錢〕、粗桂枝木〔三分〕。

某，瘧後，心悸氣怯，便後有血，是熱入傷陰，用固本丸加首烏阿膠。
人參、生地、熟地、天冬、麥冬、製首烏、阿膠。

某，陰液消亡，小溲短赤，皆瘧熱所傷，不飢不納，陰藥勿以過膩，甘涼養胃為穩。
人參、生地、天冬、麥冬、川斛、蔗槳、另服資生丸。

鄭，自來陰虛有遺洩，瘧邪更傷其陰，寐多盜汗，身動氣促，總是根本積弱，
不主歛攝，此養陰一定成法，〔陰虛熱伏血分〕。
熟地、生白芍、五味、炒山藥、茯神、芡實、湖蓮肉。

張，脈數，瘧來日遲，舌乾渴飲，積勞悒鬱，內傷居多，致邪氣乘虛，漸劫陰氣，
熱邪墜於陰，熱來小溲頻數，故汗多不解，議清陰分之熱，以救津液。
活鱉甲、知母、草果、鮮生地、炒桃仁、花粉。

翁，脈左弦，暮熱早涼，汗解，渴飲，治在少陽。
青蒿、桑葉、丹皮、花粉、鱉甲、知母。

沈九十，用力失血，無非陽乘攻絡，瘧熱再傷真陰，肌消食減，自述夏暑汗泄，
頭巔脹大，都是陰虛陽升，清火皆苦寒，未必能和身中之陽也。
鱉甲、生白芍、天冬、首烏、炙草、茯神。

某氏，瘧熱傷陰，小溲淋痛。生地、鱉甲、丹皮、知母、茯苓、澤瀉。

朱五十，瘧久後，陰陽溺血，炒焦六味加龜甲黃柏。

吳四十，陰瘧後，內熱，清骨散。

項，陽氣最薄，暑入為瘧，先由肺病，桂枝白虎湯，氣分以通營衛為正治，
今中焦痞阻，冷飲不適，熱邪宜清胃陽亦須扶護，用半夏瀉心法，〔熱邪痞結〕。
半夏、川連、薑汁、茯苓、人參、枳實。

王，汗出不解，心下有形，自按則痛，語言氣窒不爽，瘧來鼻準先寒，邪結在上，
當開肺痺痹，醫見瘧治瘧，焉得中病，〔熱邪痞結肺痺痹〕。
桂枝、杏仁、炙草、茯苓、乾薑、五味。又，汗少喘緩，肺病宛然，獨心下痞結不通，
猶自微痛，非關誤下結胸，陷胸等法未妥，況舌白渴飲，邪在氣分，倣仲景耎堅開痞。
生牡蠣、黃芩、川桂枝、薑汁、花粉、炒黑蜀漆。又，照前方去花粉加知母草果。又，
鱉甲煎丸〔一百八十粒〕。

王，舌白，不大渴，寒戰後熱，神躁欲昏，而心胸飽悶更甚，瘧係客邪，
先由四肢以擾中宮，痰嗽嘔逆，顯是肺胃體虛，邪聚閉寒不通，故神昏煩悶鬱蒸，
汗泄得以暫解，營衛之邪未清，寒熱漫延無已，此和補未必中竅，按經設法為宜。
白蔻仁、大杏仁、焦半夏、薑汁、黃芩、淡竹葉。又，寒熱，瘧邪交會中宮，
邪聚必脹悶嘔逆，邪散則安舒，當心胸之間，並無停食之地，夫不正之氣為邪，
穢濁瀰漫，原非形質可以攻消，茍非芳香，何以開其蒙閉之穢濁，欲少望見效，
捨此捷徑，無成法可遵，道中知否耶，牛黃丸二服。

樂九二，熱多昏譫，舌邊赤，舌心黃，煩渴，脈弱，是心經熱瘧，醫投發散消導，
津劫液涸，痙厥至矣，〔心經瘧〕。犀角、竹葉、連翹、玄參、麥冬、銀花。

陳，前方復瘧昏迷，此皆陽氣上冒，救逆湯去薑加芍。又，鎮逆厥止，
議養心脾營陰，乃病後治法。人參、炙草、杞子、桂圓、炒白芍、棗仁、茯神、遠志。

某三四，舌白渴飲，咳嗽，寒從背起，此屬肺瘧，〔肺瘧〕。桂枝白虎湯加杏仁。

范，脈寸大，汗出口渴，伏邪因新涼而發，間日瘧來，議治手太陰。
淡竹葉、大杏仁、滑石、花粉、淡黃芩、橘紅。

金氏，肺瘧脘痞。黃芩、白蔻仁、杏仁、橘紅、青蒿梗、白芍。

張嫗，暑風入肺成瘧。淡黃芩、杏仁、滑石、橘紅、青蒿梗、連翹。

陳六歲，冷暖不調，夜熱多汗，咳嗽，忌葷腥油膩，可免疳勞，溫邪如瘧，
當治手太陰。竹葉心、麥冬、粳米、飛滑石、知母、炙草。

柳，暑濕都傷氣分，不渴多嘔，寒起四肢，熱聚心胸，乃太陰瘧也，仍宜苦辛，
或佐宣解裡熱之鬱，〔脾瘧〕。川連、黃芩、炒半夏、枳實、白芍、薑汁，煩躁甚，
另用牛黃丸一丸。

某，寒起嘔痰，熱久不渴，多煩，中焦之邪，仍以太陰脾法。
草果、知母、生薑、烏梅、炒半夏、桂枝木，早服鱉甲煎方。

葛，瘧久，舌白泄瀉，太陰脾傷，肌肉微浮，宜補中卻邪，大忌消剋發散。
○。人參、草果、白芍、茯苓、煨老薑、炙草。

王，脈濡，不渴，嘔痰不飢，是太陰脾瘧，當辛溫以理中焦之陽。
生於朮、半夏、草果、紫厚朴、茯苓、薑汁。又，太陰脾瘧，
必有寒濕凝阻其運動之陽，所防久虛變幻，浮腫腹脹，人參未能多用，權以生朮代之，
但與絡少遜，佐以通藥則無礙。生於朮、桂枝木、炒常山、茯苓、生鹿角、生薑汁。

某二二，寒起四末，渴喜熱飲，屬脾瘧狀，先當溫散。
杏仁、厚朴、草果仁、知母、生薑、半夏。

金，既成間日寒熱瘧，嘔吐痰涎，其瘧邪大犯脾胃，故不飢不食，脈仍虛，舌白，
治在太陰，不必攻表。人參、半夏、草果、橘紅、黃芩、知母、薑汁。

沈十歲，脈濡，寒熱，瘧日遲，腹微滿，四肢不暖，是太陰脾瘧，用露薑飲以升陽。
人參〔一錢〕、生薑〔一錢〕、露一宿，溫暖服。

華，用劫藥瘧止，新沐瘧來，陽弱失衛，外邪直侵入裡，證以瘧來不得汗，
邪不從外解大著，〔厥陰瘧〕。
川桂枝、炮黑川烏、生白朮、炒黑蜀漆、金蝎、厚朴、薑汁丸。

王二五，暑濕傷氣，瘧久傷陰，食穀煩熱愈加，邪未盡也，病已一月，不飢不飽，
大便祕阻，仍有潮熱，全是津液暗傷，胃口不得甦醒，甘寒清熱，佐以酸味，
胃氣稍振，清補可投，〔胃陰虛〕。麥冬、乾首烏、烏梅肉、知母、火麻仁、生白芍。

高，陰虛，溫瘧雖止，而腰獨痛，先理陽明胃陰，俾得安穀，再商治腎。
北沙參、麥冬、木瓜、蜜水炒知母、大麥仁、烏梅。

周，舌白，脈小，暑邪成瘧，麻黃劫汗傷陽，遂變痙症，今痰鹹有血，
右脅痛引背部，不知飢飽，當先理胃津。大沙參、桑葉、麥冬、茯神、生扁豆、苡仁。

楊，高年瘧，熱劫胃汁，遂不飢不飽，不食不便，渴不嗜飲，味變酸濁，
藥能變胃方甦，〔胃逆不降〕。人參、川連、枳實、牡蠣、淡乾薑、生薑。

徐，脈數，左寸大，關弦，瘧後食大葷太早，胃氣受傷，不得下降，致痞悶惡心，
痰多脣燥，大便不利，俱是腑氣不宣之象，擬進溫膽湯法，以和胃氣。
炒焦竹茹、炒焦半夏、草果仁、生枳實、杏仁、橘紅、金斛、花粉。

黃，瘧後不飢，咽即吐，此脘膈痰與氣阻，胃不降，則不受納，倣溫膽湯意，
佐以苦味降逆。鮮竹茹、枳實、炒半夏、茯苓、橘紅、川連、苦杏仁、鬱金汁。

李，不飢，口湧甜水，瘧邪未清，肝胃不和，〔肝胃〕。
川連、乾薑、枳實、瓜蔞仁、半夏、廣皮白、薑汁。又，口湧甜水，脾癉。
川連、黃芩、厚朴、半夏、生乾薑、廣皮，煎送脾約丸。又，橘半枳朮丸。

金，寒自背起，衝氣由臍下而升，清涎上湧嘔吐，遂飢不能食，此瘧邪深藏厥陰，
邪動必犯陽明，舌白形寒，寒勝，都主胃陽之虛，然徒鈍守無益。
人參、半夏、廣皮白、薑汁、川椒、烏梅、附子、生乾薑。

方，先厥而瘧，蚘蟲下出，嘔逆腹鳴，脘痞窒塞，此厥陰瘧疾，勿得亂治。
川連、淡乾薑、薑汁、川桂枝、生白芍、烏梅肉、黃芩、秋露水煎藥。又，陽微寒勝，
瘧久不已，理胃陽以壯中宮，使四末之邪，不令徒犯脾胃。
人參、炒半夏、生薑、烏梅、草果、炒常山、秋露水煎。又，辛酸兩和肝胃，已效。
人參、草果、生薑、生白芍、烏梅、炙鱉甲。

吳，體豐色白，陽氣本虛，夏秋伏暑，挾痰飲為瘧，寒熱夜作，邪已入陰，
冷汗頻出，陽氣益傷，今診得脈小無力，舌白，虛象已著，恐延厥脫之慮，
擬進救逆湯法。人參、龍骨、牡蠣、炙草、桂枝木、炒蜀漆、煨薑、南棗。又，
閩產，陽氣偏泄，今年久熱傷元，初瘧發散，不能去病，便是再劫胃陽，致入厥陰，
昏冒大汗，思肝腎同屬下焦，厥陽挾內風冒厥，吐涎沫膠痰，陽明胃中，久寒熱戕擾，
空虛若谷，風自內生，閱醫藥不分經辨症，但以稱虛道實，宜乎鮮有厥效，
議用仲景安胃泄肝一法。
人參、川椒、烏梅、附子、乾薑、桂枝、川連、生牡蠣、生白芍。又，諸症略減，
寒熱未止，尚宜實陽明，泄厥陰為法。
人參、炒半夏、淡乾薑、桂枝木、茯苓、生牡蠣。又，天暴冷，陽傷泄瀉，
脈得左手似數而堅，口微渴，舌仍白，陰液既虧，飲水自救，非熱熾也，議通塞兩用，
冀其寒熱再緩。人參、淡附子、桂枝木、茯苓、生牡蠣、炒黑蜀漆。

蔡，惡進穀食，舌乾齦脹，不飢不知味，寤多寐少，皆由瘧汗嘔逆，都令諸陽交升，
胃氣不降，則不食，陽不下潛則無寐，肝風內震，則火升心熱法當和胃陽，平肝氣，
肝平胃醒，必穀進能寢矣。知母、北沙參、麥冬、新會皮、烏梅肉、新穀露〔沖〕。

金五七，強截瘧疾，裡邪痞結，心下水飲，皆嘔吐無餘，病在胃口之上，老年陽衰，
防其呃厥，舍瀉心之外無專方。人參、枳實、乾薑、半夏、川連、黃芩。又，舌白，
氣衝心痛，噯噫味酸，嘔吐涎沫，皆胃虛肝乘，倣仲景胃中虛，客氣上逆，
可與旋覆花代赭石湯。旋覆花、代赭石、人參、半夏、茯苓、薑汁、粳米。又，
諸恙向安，寢食頗逸，平昔肝木易動，左脈較右脈弦長，味變酸，木侮土，秋前宜慎。
人參、半夏、茯苓、廣皮、生穀芽、生白芍。

馬，瘧半月不止，左脅下已有瘧母，寒熱時，必氣痞嘔逆，乃肝邪乘胃，
有邪陷厥陰之象，擬進瀉心法。川連、黃芩、乾薑、半夏、人參、枳實。

朱女厥陰衝氣上攻，眩暈間瘧，安胃丸三錢椒梅湯送

陳氏瘧母，是瘧邪入絡，與血氣捔結，必凝然不動，仱述遇冷勞怒，衝氣至脘，
痛必嘔逆，必三日氣降痛緩，而後水飲得入，此厥逆之氣，由肝入胃，衝脈不和，
則經水不調。延胡、川楝子、半夏、蓬朮、蒲黃、五靈脂、薑汁。

韓七二，瘧不止，欲吐。
炒半夏〔一錢半〕、厚朴〔一錢〕、青皮〔一錢〕、炒焦知母〔一錢半〕、草果仁〔一錢〕、
橘紅〔一錢〕，臨服調入薑汁一錢。

吳，背寒，瘧來漸晏，邪有入陰之意，此伏邪不肯解散，都因久積煩勞，
未病先虛也，飲水少腹如墜，脘中痞結不舒，中焦屢受邪迫，陽氣先已餒弱，
議兩和太陰陽明法，〔脾胃〕。草果、知母、半夏、厚朴、薑汁、烏梅、黃芩、花粉。
又，進兩和陰陽，寒熱已止，診脈右濡，明是氣衰，宜和胃生津，使餘邪不攻自解。
人參、知母、炙鱉甲、生白芍、烏梅肉、大麥仁、炒丹皮。又，脈左數，舌絳暮渴。
炒麥冬、人參、首烏、白芍、丹皮、茯神，另更衣丸二錢。

陸十六，口湧清涎，不飢不食，寒熱邪氣，交會中焦，脾胃日困。
半夏、薑汁、茯苓、厚朴、炒常山、草果、烏梅。又，大半夏湯加草果烏梅。

凌三十，瘧久，脾胃氣傷，不食倦怠，半年不肯復元，論理必用參朮益氣，
但貧窘豈能久用，然久延不甦，倘腹滿浮腫，便難調治，白朮膏加砂仁末。

某一三，瘧邪由四末以擾中宮，脾胃受傷無疑，但寒暑更遷，病邪既久，
臟腑真氣自衰，兩年來納穀不運，漸覺衰微，不耐風冷之侵，並無凝痰聚氣見症，
此必胸中宗氣自餒，致清陽不司轉運，當以仲景苓桂朮甘湯。又，
六君子湯去甘草加檀香泥桂枝木。

吳，瘧已復瘧，溺濁淋痛，稚年脾瘧，食物不慎色黃，腹膨有滯，脾胃愈衰，
東垣云，中氣不足，溲便乃變，初秋交冬，迭加反覆，久則五疳勞瘵，當慎於食物，
令脾胃氣靈可效，宗脾胃論，升降疏補法。
人參、茯苓、炙草、廣皮、使君子、神麯、查肉、麥芽、澤瀉。

祝，此勞傷陽氣，更感冷熱不正之身，身熱無汗，肢冷腹熱，自利，舌灰白，微嘔，
顯然太陰受病，診脈小右濡，不飢，入夜昏譫語，但如寐，不加狂躁，論脾為柔臟，
體陰用陽，治法雖多，從未及病，當遵前輩冷香縮脾遺意。
人參、益智仁、茯苓、新會皮、生厚朴、苡仁、木瓜、砂仁。又，脈右弦，來去不齊，
左小耎弱，舌邊紅，舌心白黃微縐，鼻冷四肢冷，熱時微渴，不飢不思食，
前議太陰脾臟受病，瘧邪從四末乘中，必脾胃受病，鼻準四肢皆冷，是陽氣微弱，
因病再傷，竟日不暖，但形肉消爍，不敢剛劫攻邪，以宣通脾胃之陽，在陰伏邪，
無發散清熱之理。人參、草果、炒半夏、生薑、茯苓、新會皮、蒸烏梅肉，
二帖後加附子，後又加牡蠣。

吳七二，瘧傷脾胃腹中不和，脈右濇，食入脹甚，前方通調氣血，佐以泄木，
服之積滯既下，痛隨利減，仍宜制木安土，不可作陽虛溫補治。
生於朮、川連、椒目、麥芽、雞肫皮、廣皮、厚朴、炒山查。

陳六四，瘧邪由四末以擾中，皆陽明厥陰界域，陽明衰，則厥陰來乘，津液少，
斯內風必動，昔賢以麻屬氣虛，木是濕痰敗血，今戌亥頻熱，行走淋汗，顯然液虛，
陽動風生，脂液不得灌溉肢末，非濕痰氣分之恙，〔肝風〕。
冬桑葉〔九蒸〕、熟首烏、黑芝麻、柏子仁、茯神、當歸、杞子、菊花炭、蜜丸。

李，脈左弦，嘔吐，發熱後，脘中痞悶不爽，宜慎口腹，清肅上中二焦，
不致再延成瘧，進苦辛法，〔痞〕。杏仁、鬱金、山梔、豆豉、白蔻、枳殼。

孫，高年發瘧，寒熱夜作，胸悶不欲食，煩渴熱頻，最慮其邪陷為厥，進陽旦法。
桂枝、黃芩、花粉、生白芍、生左牡蠣、煨薑、南棗。

姬，瘧脈沉濇，中脘痞結，此屬裡症，用瀉心法。
半夏、川連、橘紅、枳實、黃芩、生薑汁。又，脈沉，右關大，瘧未止，寒熱子後作，
煩渴，中悶不欲食。醋炒半夏、杏仁、黃芩、花粉、草果、生薑。

陸，瘧截，虛氣痞結，成身痛。桂枝、炒焦半夏、薑汁、廣皮白、當歸、茯苓。

錢氏，暑熱傷仔成瘧，胸痞結，嘔吐痰沫，皆熱氣之結，前醫瀉心法極是。
人參汁、枳實汁、黃連、黃芩、炒半夏、杏仁、厚朴、薑汁。

汪，此濕熱與水穀交蒸，全在氣分，嘗得三焦分消清解，既成間日瘧疾，邪正互爭，
原無大害，初誤於混指傷寒六經，再謬於參朮守補，致邪瀰漫，神昏喘急，譫妄痙搐，
皆邪無出路，內閉則外脫，求其協熱下利，已不可得，診脈細濇，按腹膨滿，
夫痞屬氣，燥實在血，今洞利後而加腹滿，諸氣皆結，豈非閉寒而然，潰敗決裂至此，
難望挽救。
○。細葉菖蒲根汁〔二錢〕、草果仁〔五分〕、茯苓皮〔三錢〕、紫厚朴〔一錢〕、
綿茵陳〔三錢〕、辰砂益元散〔五錢〕、連翹心〔一錢半〕、金銀花〔三錢〕，
另用牛黃丸一服用涼開水緩緩以茶匙挑化服。

潘氏，伏邪發熱，厥後成瘧，間日一至，咳嗽痰多，惡心中痞，其邪在肺胃之絡，
擬進苦辛輕劑。杏仁、黃芩、半夏、橘紅、白蔻、花粉。

程氏，脈右大，寒熱微嘔，脘痞不納，四末瘧邪交於中宮，當苦辛泄降，酸苦泄熱，
邪勢再減二三，必從清補可愈。
川連、炒半夏、薑汁、黃芩、知母、草果、炒厚朴、烏梅肉。

毛氏，用玉女煎，寒熱未已，渴飲仍然，嘔惡已減，周身皆痛，診脈兩手俱數，
舌色灰白邊赤，汗泄不解，擬用酸苦泄其在裡熱邪，務以瘧止，再調體質。
黃芩、黃連、草果、白芍、烏梅、知母、用秋露水煎藥。又，寒熱由四末以擾中宮，
胃口最當其戕害，熱悶不飢，胃傷邪留，清熱利痰，固為要法，但有年氣弱，
兼之病經匝月，清邪之中，必佐輔正，議用半夏瀉心法。
人參、半夏、黃連、黃芩、枳實、薑汁。

方，勞瘧再發〔勞瘧〕。人參、草果、生薑、烏梅、秋露水煎。又，
補中益氣湯加草果知母薑棗。

陳，絡虛則痛，陽微則脹，左脅有瘧母，邪留正傷，此勞瘧。
人參、當歸、肉桂、焦朮、炙草、茯苓、廣皮、生薑、南棗，四劑後，用五苓散一服。

某，勞瘧畏寒，下虛不納，六味加肉桂五味。

某，瘧未止，熱陷下痢，中痞不欲實食，〔瘧兼熱痢〕。
人參、川連、黃芩、生白芍、廣皮、炒當歸、炒山查、乾薑、枳實、銀花。又，
瘧後勞復。人參、當歸、白芍、棗仁、茯神、廣皮、生薑、南棗。

范三三，脈小濇，病起瘧後，食物不和，仍誦讀煩勞，遂至左脅，連及少腹，
常有厥起，或攻胃脘，或聚腹中，凝著䐜賬，古語云，瘧不離乎肝膽，
亦猶咳不離乎肺也，蓋肝得邪助，木勢張揚，中土必然受侮，本氣自怯，
運納之權自減，清陽既少展舒，濁陰日踞，漸為痞滿，上年溫養辛甘久進，未見病去，
其治體之法，諒不能卻，自述靜處病加，煩動小安，其為氣血久阻為鬱，議用通絡法，
以病根由瘧久，邪留絡中耳，〔氣血凝絡〕。
紫降香、桃仁、小香附、淡薑渣、神麯、雞肫皮、南山查、韭根汁法丸。高，
瘧發既多，邪入於絡，絡屬血分，汗下未能遂邪，仲景製鱉甲煎丸一法，
搜剔絡中留伏之邪，五六日必效，早午暮各服七粒。

某，瘧邪經月不解，邪已入絡，絡聚血，邪攻則血下，究竟寒熱煩渴，
目黃舌膩溺赤短少，全是裡邪未清，凡腥葷宜禁，蔬食不助邪壅，閱醫藥柴葛攻表，
消導通便與瘧無與，用仲景鱉甲煎丸，早十粒，午十粒，黃昏十粒，開水送。

費，瘧邪迫傷津液，胃減不飢，腸燥便紅，左脅微堅，有似瘧母結聚，當宣絡熱，
以肅餘邪。生地、知母、丹皮、麻仁、生鱉甲。

某氏，瘧邪內陷，變成陰瘧，久延成勞，務以月經通爽，不致邪劫乾血。
生鰲甲〔一兩〕、桃仁〔三錢〕、炒丹皮〔一錢〕、穿山甲〔三錢〕、查肉〔一錢半〕、
生香附〔一錢半〕。
顧，左脅有瘧母，乃氣血交結之故，治宜通絡，〔瘧母〕。
鱉甲、桃仁、金鈴子、牡蠣、丹皮、夏枯草。

江，遠客，水土各別，胃受食物未和，更遭嗔怒動肝，木犯胃土，瘧傷，
脅中有形瘕聚，三年宿恙，氣血暗消，但久必入血，湯藥焉能取效，宜用緩法，
以疏通其絡，若不追拔，致陽結陰枯，釀成噎膈難治矣。
生鱉甲、桃仁、麝香、䗪蟲、韭白根粉、歸鬚、郁李仁、冬葵子，熬膏。

吳四二，瘧反覆，左脅瘧母。
生鱉甲、生牡蠣、炒桃仁、當歸鬚、炒延胡、柴胡梢、桂枝木、炒查肉、青皮。

某，夏秋濕熱瘧痢，正虛邪留，混入血絡，結成癥瘕瘧母，夫濕氣熱氣，本屬無形，
醫治非法，血脈蘊邪，故寒熱間發，仲景立法，務在緩攻，急則變為中滿，慎之，
兼服鱉甲煎丸。知母、草果、半夏、黃芩、烏梅、生薑、秋露水煎。

金一十，經年老瘧，左脅已結瘧母，邪已入絡，與氣血膠結成形，
區區表裡解散之藥，焉得入絡通血脈，攻堅壘，佐以辛香，是絡病大旨。
生牡蠣〔三錢〕、歸鬚〔二錢〕、桃仁〔二錢〕、桂枝〔五分〕、炒蜀漆〔一錢〕、
公丁香〔三粒〕。

某八三，少陰三瘧已久，當升陽溫經，〔三日瘧陽虛〕。
鹿茸、熟附子、人參、麤桂枝、當歸、炒黑蜀漆。

呂四二，陰瘧一年方止，羸瘦妨食，食入不運，不飲湯水，四肢無力，
診脈微弱不鼓，屢進六君益氣無效，當溫裡通陽，從火生土意。
人參、熟附子、生益智、茯神、白芍、生薑。

吳一四，三瘧愈後反覆，寒多有汗，勞則陽洩致瘧，議護陽卻邪。
川桂枝、熟附子、生於朮、炙草、生薑、南棗肉。

某，陰瘧汗多，下焦冷，用升陽法。
人參、鹿茸、桂枝木、當歸、炙甘草、生薑、大棗。

陸七四，邪深留陰，三日始有瘧發，但熱來必神昏譫妄，是膻中震動所致，
議定未病兩日，日進清心牛黃丸一服，試看後期，瘧至何如，〔邪擾心營〕。

蔡氏，三日瘧，一年有餘，勞則欲欲發內熱，素有結痞，今長大攻走不定，
氣逆欲嘔酸，經閉四載，當厥陰陽明同治，〔肝胃〕。
半夏、川連、乾薑、吳萸、茯苓、桂枝、白芍、川椒、烏梅。

蔡三五，三瘧，不飢不納，惡心，渴喜熱飲，診脈沉細，脾陽困頓，不能送邪外出，
治以四獸飲，〔脾陽虛〕。

沈二五，三瘧，腹脹，不渴嘔水，邪在脾胃之絡，溫疏裡邪，勿用表散。
草果、麤桂枝、生薑、厚朴、炒蜀漆、茯苓，又，溫脾通胃得效。
生於朮、淡附子、川桂枝、炒黑蜀漆、厚朴、生薑。

某五四，三瘧經年，至今復受濕邪，及發日來，舌白脘悶，渴喜熱飲，當溫太陰。
杏仁、草果、知母、桂枝、半夏、生薑、厚朴、烏梅。

詹九二，三瘧，脾發用露薑法，寒止熱盛，加入烏梅五分，取其酸味以和陰，
謂其瘧久，陰亦傷耳。

胡，陰瘧，滯傷脾胃，手苦辛溫得效，瘧未已，腹脹便泄，議理中陽。
人參、益智、木香、茯苓、厚朴、廣皮、生薑。

錢五三，遇勞，瘧發數年，初起即三陰，此傷損已在臟陰之絡，最難速效，
甘溫益氣久進益氣湯。

某三四，三瘧早截，中陽窒塞，脘脹不運，背寒肢冷。
草果仁、杏仁、半夏、茯苓、桂枝、厚朴、廣皮、生薑。

某，脈濡，面黃舌白，脘中格拒，湯水皆嘔，三日瘧一至，據色脈診，
乃足太陰陽微飲結，當以溫藥和之。半夏、蓽撥、丁香柄、草蔻、厚朴、薑汁。

李，初病勞倦晡熱，投東益氣湯，未嘗背謬，而得湯反劇，聞穀氣穢，間日瘧來，
渴思涼飲，此必暑邪內伏，致營衛週流與邪觸著，為寒熱分爭矣，故甘溫益氣，
升舉脾臟氣血，與暑熱異歧，胃中熱灼，陽土愈燥，上脘不納，陽結便閉，
其初在經在氣，其久入絡入血，由陽入陰，間日延為三瘧，奇脈蹻維，皆被邪傷，
內經謂陽維為病，苦寒熱也，維為一身綱維，故由四末寒凜而起，但仍是脈絡為病，
故參耆朮附，不能固陽以益其虛，歸桂地芍無能養營以卻邪矣，昔軒岐有刺瘧之旨，
深慮邪與氣血混成一所，汗吐下無能分其邪耳，後漢張仲景，推廣聖經蘊奧，
謂瘧邪經月不解，勢必邪結血中，有癥瘕瘧母之累瘁，製方鱉甲煎丸，方中大意，
取用虫蟻有四，意謂飛者升，走者降，靈動迅速，追拔沉混氣血之邪，蓋散之不解，
邪非在表，攻之不驅，邪非著裡，補正卻邪，正邪並樹無益，故聖人另闢手眼，
以搜剔絡中混處之邪，治經千百，歷有明驗，服十二日干支一週，倘未全功，
當以升其八脈之氣，由至陰返於陽位，無有不告安之理，〔氣血凝絡〕。

某，陰瘧兩月，或輕或重，左脅按之痠痛，邪伏厥陰血絡，恐結瘧母，
議通絡以逐邪，用仲景鱉甲煎丸，每早服三十粒，當寒熱日勿用。

昌四二，三瘧皆邪入陰絡，故汗下為忌，經年瘧罷，癥瘕瘧母，仍聚季脅，
邪攻血氣之結，攻逐瘀聚，升降以通陰陽，乃仲景成法，但診脈細微，食減神衰，
攻法再施，恐擾中滿，前與溫補通陽，頗安，然守中之補，姑緩為宜，〔瘧母〕。
人參、當歸、淡附子、淡乾薑、茯苓、肉桂、鱉甲膠丸。諸瘧由伏邪而成，
非旦夕之因為患也，六淫之氣，惟燥不能為害，而新涼收束，實屬有關，考之聖訓，
獨手三陽，手厥陰，卻無其症名，醫者當辨其六氣中，所傷何氣，六經中病涉何經，
若小柴胡專主少陽，豈能兼括也，夫溫瘧癉瘧，痰食瘴癘諸瘧，皆有成方，予不復贅，
但此症春月及冬時間有，惟夏秋暑濕為患者居多，暑必挾濕，耑傷氣分，
第一要分別其上焦中焦之因，暑熱二氣何者為重，若暑熱重者，耑究上焦肺臟清氣，
瘧來時，必熱重而寒微，脣舌必絳赤，煩渴而喜涼飲，飲多無痞滿之患，
其脈色自有陽勝之候，當宗桂枝白虎法，及天水散，加辛涼之品為治，若濕邪重者，
當議中焦脾胃陽氣，瘧來時，雖則熱勢蒸燔，舌必有粘膩之苔，渴喜煖湯，
胸脘覺脹嘔惡，其脈色，自有陽氣不舒之情狀，當宗正氣散，及二陳湯去甘草，
加杏蔻生姜之類主之，必要陽勝於陰，而後配和陽之劑，日後方無貽累，倘症象兩兼，
則兩法兼之可也，大凡是症，若邪氣輕而不正虛者，寒熱相等，而作止有時，
邪氣重而正氣怯者寒熱糢糊，來勢必混而不分，又云邪淺則一日一發，
邪稍深則間日一發，邪最深則三日一發，古稱為三陰大瘧，
以肝脾腎三臟之見症為要領，其補瀉寒溫，亦不離仲景治三陰之法為根蒂，
可知陽經輕淺之方，治之無益也，所云移早則邪達於陽，移晏則邪陷於陰，陰陽勝復，
於此可參，若久而不已，必有他症之虞，太陰之虛浮脹滿，有通補之理中法，
開腑之五苓湯，少陰之痿弱成勞，有滋陰之復脈湯，溫養之升奇法，厥陰之厥逆吐蛔，
及邪結為瘧母，有烏梅丸，與鱉甲煎法，又如心經瘧久，勢必動及其營，
則為煩渴見紅之累，肺經瘧久，理必傷及其津，則為胃祕腸痺痹之候，一則涼陰為主，
一則清降為宜，然而瘧之名目不一，而瘧之兼症甚多，若不達權通變，
而安能一一盡善，即如暑濕格拒三焦，而嘔逆不納者，宗半夏瀉心法，穢濁蒙蔽膻中，
而清靈昧甚者，用牛黃清心丸，心陽暴脫，有龍蠣之救逆，胃虛嘔呃，
有旋覆代赭之成方，如表散和解，通陽補氣，滋陰化營，搜邪入絡，動藥劫截，
辛酸兩和，營氣並補，及陽瘧之後養胃陰，陰瘧之後理脾陽等法，已全備矣，彙集諸家，
融通無拘，所謂用藥如用兵，先生不愧良工之名也。〔邵新甫〕。

徐評，皆依樣畫葫蘆之談。

又評，古聖凡一病必有一主方，如疾小柴胡湯主方也，瘧象不同，總以此方加減，
或有別症，則不用原方亦可，蓋不用柴胡湯而亦可愈者，固有此理，
若以為瘧而斷不可用柴胡，則亂道矣，余向聞此老治瘧，禁用柴胡，耳食之人，
相傳以為祕法，相戒不用，余以為此乃妄人傳說，此老決不至此，今閱此案，
無一方用柴胡，乃知此語信然，則此老之離經叛道，真出人意表者矣，
夫柴胡少陽經之主方，凡寒熱往來之症，非此不可，而仲景用柴胡之處最多，
傷寒論云，凡傷寒之柴胡症有數論，但見一症便是，不必悉具，其推崇柴胡如此，
乃此老偏與聖人相背，獨不用柴胡，譬之太陽症，獨不許用桂枝，
陽明症獨不許用葛根，此必無知妄人，豈有老名醫而有此等議論者，真天下之怪事也。

<h2>泄瀉</h2>
周，因表夏濕熱，食物失調，所謂濕多成五泄也，先用胃苓湯分利陰陽，〔暑濕熱〕，
胃苓湯去甘草。

溫，長夏濕勝為瀉，腹鳴溺少，腑陽不司分利，先宜導濕和中，胃苓湯。又，
向年陰分傷及陽位，每有腹滿便溏，長夏入秋，常有滯下，此中焦氣分積弱，
水穀之氣易於聚濕，或口鼻觸入穢邪，遂令脾胃不和，是夏秋調攝最宜加意，
擬夏秋應用方備採，天暖氣蒸，南方最有中痧痞脹諸恙，未受病前，心懷疑慮，
即飲芳香正氣之屬，毋令邪入為第一義。
○。藿香粳、白蔻仁、橘紅、桔梗、杏仁、鬱金、降香、厚朴，夏至後，熱勝濕蒸，
氣傷神倦，用東垣益氣湯，若汗出口渴，兼生脈散斂液。

某，秋暑穢濁，氣從吸入，寒熱如瘧，上咳痰，下洞泄，三焦蔓延，小水短赤，
議芳香辟穢，分利滲濕。
藿香、厚朴、廣皮、茯苓塊、甘草、豬苓、澤瀉、木瓜、滑石、檀香汁。又，
進藥稍緩，所言穢濁，非臆說矣，其陰莖囊腫，是濕熱甚而下墜入腑，
與方書莖款症有間，議河間法。
厚朴、杏仁、滑石、寒水石、石膏、豬苓、澤瀉、絲瓜葉。某，陰瘧久傷成損，
俛不能臥，脊強，脈垂，足跗浮腫，乃督脈不用，漸至傴僂廢疾，近日暑濕內侵泄瀉，
先宜分利和中。厚朴、藿香、廣皮、茯苓、澤瀉、木瓜、炒扁豆、炒查肉、炒砂仁。

蔡一二，氣短少續為虛，近日腹中不和，泄瀉暑傷，先以清暑和脾，預防滯下。
厚朴、廣皮、炙草、茯苓、澤瀉、炒扁豆、麥芽、木瓜、炒查肉、砂仁，又，
香砂異功散。葉七五，平素操持積勞，五志之火易燃，上則鼻竅堵塞，下有肛痔腸紅，
冬春溫邪，是陽氣發越，邪氣乘虛內伏，夫所伏之邪，非比暴感發散可解，
況兼勞倦內傷之體，病經九十來，足跗日  腫，大便日行五六次，其形粘膩，
其色黃赤紫滯，小便不利，必隨大便而稍通，此腎關樞機已廢，二腸陽腑失司，
所進水穀，脾胃不主運行，釀濕墜下，轉為瘀腐之形，正當土旺入夏，脾胃主氣，
此濕熱內淫，由乎脾腎日傷，不得明理之醫，一誤再誤，必致變現滿矣，夫左脈之緩濇，
是久病陰陽之損，是合理也，而右脈弦大，豈是有餘形質之滯，即仲景所云，弦為胃減，
大則病進，亦由陽明脈絡漸弛，腫自下日上之義，守中治中，有妨食滋滿之弊，
大旨中宜運通，下宜分利，必得小溲自利，腑氣開闔，始有轉機，若再延綿月餘，
夏至陰生，便難力挽矣，四苓加椒目厚朴益智廣皮白。又，服分消方法五日，
瀉減溺通，足跗浮腫未消，要知脾胃久困，濕熱滯濁，無以運行，所進水穀，
其氣蒸變為濕，濕勝多成五瀉，欲使濕去，必利小便，然滲利太過，望六年歲之人，
又當慮及下焦，久病入夏，正脾胃司令時候脾臟宜補則健，胃腑宜疏自清，扶正氣，
驅濕熱，乃消補兼施治去，晚服資生丸炒米湯送下。
〔早服〕人參、廣皮、防己、厚朴、茯苓、生朮、澤瀉、神麯、黃連、吳萸。

朱，口腹不慎，濕熱內起，泄瀉復至，此濕多成五泄，氣瀉則腹脹矣，〔濕熱〕。
人參、茅朮、川連、黃芩、白芍、廣皮、茯苓、澤瀉、查肉。

陳，脈緩大，腹痛泄瀉，小溲不利，此水穀內因之濕，鬱蒸腸胃，致清濁不分，
若不清理分消，延為積聚粘膩滯下，議用芩芍湯。
淡黃芩、生白芍、廣皮、厚朴、藿香、茯苓、豬苓、澤瀉。

張，脈緩濇，腹滿，痛瀉不爽，氣鬱滯久，濕凝在腸，用丹溪小溫中丸。
針砂、小川連、蒼朮、白朮、香附、半夏、廣皮、青皮、神麯漿丸。

程，診脈肝部獨大，脾胃緩弱，平昔納穀甚少，而精神頗好，其先天充旺不待言矣，
目今水瀉，少腹滿脹，少腹為厥陰肝位，由陰陽不分，濁踞於下，致肝失疏泄，
當以五苓散導水利濕，倣古急開支河之法。

黃九歲，久瀉兼發瘡痍，是濕勝熱鬱，苦寒必佐風藥，合乎東垣脾宜升，
胃宜降之旨。
人參、川連、黃柏、廣皮、炙草、生於朮、羌活、防風、升麻、柴胡、神麯、麥芽。

朱三四，形瘦尖長，木火體質自上年泄瀉，累用脾胃藥不效，此陰水素虧，
酒食水穀之濕下墜，陰弱不能包涵所致，宜苦味堅陰，淡滲勝濕。
炒川連、炒黃柏、厚朴、廣皮白、茯苓、豬苓、澤瀉、炒查肉。

陳，寒濕已變熱鬱，六腑為窒為瀉。
生台朮、厚朴、廣皮、白茯苓、益智仁、木瓜、茵陳、澤瀉。

某三三，酒濕內聚痰飲，餘濕下注五泄，常用一味茅朮丸。
炒半夏、茯苓、苡仁、刺蒺藜、新會皮。

王氏，頭脹，喜冷飲，咳嘔心中脹，泄瀉不爽，此為中暑，故止濇血藥更甚，
舌色白，議清上焦氣分。〔中暑〕。石膏、淡黃芩、炒半夏、橘紅、厚朴、杏仁。

王二七，自春徂冬，瀉白積，至今腹痛，小水不利，想食物非宜，
脾胃水寒偏注大腸，當分其勢以導太陽，胃苓湯主之，〔中陽濕滯〕。

胡二三，三瘧劫截不效，必是陰臟受病，衄血熱渴，食入不化痛瀉，二者相反，
思病延已久，食物無忌，病中勉強進食，不能充長精神，即為滯濁阻痺痹，
先以脹瀉調理，不必以瘧相混。
草果、厚朴、陳皮、木香、茯苓皮、腹皮、豬苓、澤瀉。

郁四八，經營勞心，納食違時，飢飽勞傷，脾胃受病，脾失運化，夜屬陰晦，
至天明洞瀉粘膩，食物不喜，脾弱，惡食柔濁之味，五苓通膀胱分泄，
濕氣已走前陰之竅，用之小效，東垣謂中氣不足，溲便乃變，陽不運行，
濕多成五泄矣。人參、生白朮、茯苓、炙草、炮薑、肉桂。

某五八，形寒便瀉，舌白。厚朴、廣皮、半夏、茯苓皮、桂枝木、生薑。

程氏，寒濕腹痛，惡心泄瀉，〔寒熱〕。
厚朴、藿香梗、益智仁、廣皮、炒茅朮、煨木香、茯苓、澤瀉。

吳氏，寒凝胃陽，腹痛泄瀉。草果、厚朴、茅朮、廣皮、吳萸、炒查肉。

程氏，瀉後腹膨。人參、生益智、炮薑、茯苓、厚朴、廣皮、砂仁。

陸嫗，氣滯為脹，濕鬱為瀉，主以分消。
炒厚朴、大腹皮、茯苓、澤瀉、煨益智、廣皮、炒查肉。

某氏，雨濕涼氣，乘於脾胃，泄瀉之後，腹膨減食宜健中運濕。
焦白朮炭、厚朴、廣皮、生穀芽、炒扁豆、木瓜、茯苓、澤瀉。

程女，濕鬱脾陽，腹滿，肢冷泄瀉，四苓散加厚朴廣皮。

鄒嫗，濕傷泄瀉，小便全少，腹滿欲脹，舌白不飢，病在足太陰脾，
宜溫中佐以分利。生茅朮、厚朴、草果、廣皮、茯苓、豬苓、澤瀉、炒砂仁。又，
早服真武丸，薑湯送二錢五分，一兩。夜服針砂丸，開水送一錢五分，六錢。又，
人參、附子、枳實、茯苓、乾薑、生白芍。

某氏，脈沉緩，肌肉豐盛，是水土稟質，陽氣少於運行，水穀聚濕，布及經絡，
下焦每有重著筋痛，食稍不運，便易泄瀉，經水色淡，水濕交混，總以太陰脾臟調理，
若不中窾，恐防脹病。人參、茯苓、白朮、炙草、廣皮、羌活、獨活、防風、澤瀉。

倪六七，陽傷濕聚，便溏足腫。麤桂枝、生白朮、木防己、茯苓、澤瀉。又，脈緊，
足腫便溏，陽微濕聚，氣不流暢，怕成單脹，照前方加茵陳。又，晨泄肢腫。
生白朮、桂枝木、淡附子、茯苓、澤瀉。

陸五一，當臍動氣，子夜瘕泄，晝午自止，是陽衰寒濕沍凝，腑陽不運，
每瀉則脹減，宜通不宜濇。製川烏、生茅朮、茯苓、木香、厚朴、廣皮。

朱，消渴乾嘔，口吐清涎，舌光赤，泄瀉，熱病四十日不愈，熱邪入陰，厥陽犯胃，
吞酸不思食，久延為病傷成勞，〔肝犯胃〕。
川連、烏梅、黃芩、白芍、人參、訶子皮。陶十八，病由春木正旺，中焦受剋，先泄，
繼以腹痛，小便不利，食不思納，皆是六腑不和所致，夫胃為陽土，肝屬陰木，
腑宜通，肝宜柔宜涼，治胃必矢泄肝，制其勝也，閱方呆補，不知臟腑陰陽，故辨及之。
泡淡黃芩、炒小川連、炒廣皮、厚朴、生白芍、炒烏梅肉、豬苓、澤瀉。

楊，因驚而瀉，腹痛欲嘔，是為蚘厥，當用酸苦，忌進甜物。
川椒、烏梅肉、川連、淡乾薑、金鈴子、延胡索、桂枝木、生白芍。

唐，胃中不和，不飢少寐，肝風震動，頭迷，溏泄，高年經用未復，兩和厥陰陽明。
炒半夏、人參、枳實、茯苓、炒烏梅肉。

潘，入夜咽乾欲嘔，食納腹痛即瀉，此胃口大傷，陰火內風劫爍津液，
當以肝胃同治，用酸甘化陰方。
人參〔一錢半〕、焦白芍〔三錢〕、訶子皮〔七分〕、炙草〔五分〕、陳倉米〔三錢〕。又，
去陳米加南棗一枚。又，咽乾喜湯飲，腹鳴溺濁，五液消爍，虛風內風擾於腸胃。
人參、木瓜、焦白芍、赤石脂、炙草。

朱，經月減食泄瀉，下焦無力，以土泄木法。
人參、焦朮、炒益智、茯苓、木瓜、廣皮。

某，病後，陰傷作瀉。烏梅、白芍、炙草、廣皮、茯苓、荷葉。

王，霍亂後痛瀉已緩，心中空洞，肢節痿弱，此陽明脈虛，內風閃爍，蓋虛象也。
異功去參朮加烏梅木瓜白芍。又，上吐下瀉之後，中氣大虛，身痛肢浮，虛風內動，
以補中為法，異功散加木瓜薑棗。

某，腹鳴晨泄，巔眩脘痺痹，形質似屬陽不足，診脈小弦，非二神四神溫固之症，
蓋陽明胃土已虛，厥陰肝風振動內起，久病而為飧泄，用甘以理胃，酸以制肝。
人參、茯苓、炙草、廣皮、烏梅、木瓜。

某，頭痛損目，黎明腸鳴泄瀉，煩心必目刺痛流淚，是木火生風，致脾胃土位日戕，
妓議泄木安土法。人參、半夏、茯苓、炙草、丹皮、桑葉。

徐六六，自春季胸脅肌腠，以及腹中疼痛，從治肝小愈，腹鳴泄瀉不止，久風飧泄，
都因木乘土位，東垣云，治脾胃必先制肝，倣此，〔肝犯脾胃〕。
人參、焦朮、炙草、木瓜、烏梅、炒菟絲餅。

程，勞損經年，食入腹脹痛瀉，心中寒凜，膚腠熱蒸，此陽不內潛，脾胃久困，
萬無治嗽清降之理，議用戊己湯，扶土制木法。

葉三六，左脅氣脹，在皮膜之裡，此絡脈中病也，泄肝破氣久服，脾胃受困，
而為泄瀉，得養中小愈，然以藥治藥，脈絡之病仍在。
○。半夏、桂枝、茯苓、遠志、歸鬚、橘紅、薑棗湯泛丸。

張嫗，腹鳴䐜脹，清晨瘕泄，先以熄肝風，安脾胃方。
人參、茯苓、木瓜、炒烏梅、炒菟絲子。又，泄肝醒胃方。
吳萸、生白芍、炒烏梅、人參、茯苓。

某，脈右弦，腹膨鳴痛瀉，半年不痊，此少陽木火鬱傷脾土，久則浮腫脹滿，
法當疏通泄鬱，非辛溫燥熱可治，〔膽鬱傷脾〕。
黃芩、白芍、桑葉、丹皮、柴胡、青皮。

吳，陽虛惡寒，惡心吞酸，泄瀉，乃年力已衰，更飲酒中虛，治法必以脾胃扶陽，
〔脾胃陽虛〕。人參、茯苓、附子、白朮、乾薑、胡蘆巴。

趙，晨泄難忍，臨晚稍可寧耐，易飢善食，仍不易消磨，其故在乎脾胃陰陽不和也，
讀東垣脾胃論，謂脾宜升則健，胃宜降和，援引升降為法。
人參、生於朮、炮附子、炙草、炒歸身、炒白芍、地榆炭、炮薑灰、煨葛根、煨升麻。
又，腸風鳴震，泄利得緩，猶有微痛而下，都緣陽氣受傷，垢滯永不清楚，
必以溫通之劑為法。
茅朮〔三錢〕、炙草〔五分〕、生炮附子〔一錢〕、厚朴〔一錢〕、廣皮〔一錢〕、
製大黃〔五分〕。

金五八，能食不化，腹痛泄瀉，若風冷外乘，肌肉著冷，其病頃刻即至，
上年用石刻安腎丸，初服相投，兩旬不效，知是病在中焦，不必固下矣，
自述行走數十里，未覺衰倦，痛處遶臍，議用治中法，足太陰陽明主治。
○。生於朮、生茅朮、生益智、淡乾薑、胡蘆巴、茯苓、木瓜、蓽撥。

王三五，三年久損，氣怯神奪，此溫養補益，皆護元以冀卻病，原不藉乎桂附辛熱，
以劫陰液，今胃減咽乾，大便泄經月，夏三月脾胃主候，宜從中治。
人參、炒白芍、炙草、煨益智、炒木瓜、茯苓、廣皮。

金，沖年遺恙，先天最薄，夏秋瘧傷，食少不運，痞脹溏瀉，都是脾胃因病致虛，
當薄味調和，進治中法。人參、益智、廣皮、茯苓、木瓜、炒澤瀉、穀芽、煨薑。

李氏，脈沉，形寒，腰髀牽強腹鳴，有形上下攻觸，每晨必瀉，經水百日一至，
倣仲景意。茯苓、炮淡乾薑、生於朮、肉桂。

某氏，陽微濁滯，吐瀉心痛，當辛溫開氣，胃陽甦醒乃安。
炒半夏、厚朴、廣皮、益智仁、煨木香、烏藥、香附汁、薑汁。

某二十，色白，脈耎，體質陽薄，入春汗泄，神力疲倦，大便溏洩不爽，
皆脾陽困頓，不克勝舉，無以豉動生生陽氣耳，刻下姑與和中為先，〔脾陽虛〕。
益智仁〔八分〕、廣皮〔一錢〕、薑灰〔七分〕、茯苓〔三錢〕、生穀芽〔三錢〕。

楊，小便不利，大便溏泄，補脾法中，佐以淡滲，分其陰陽。
人參、熟朮、茯苓、象牙屑、澤瀉、苡仁、廣皮、白芍。

薛十三，水穀濕邪內著，脾氣不和，腹膨不飢，便溏，四肢痠痺痹。
厚朴、茯苓皮、大腹皮、防已、廣皮、澤瀉、苡仁、桂枝木，又，肢痠，腹膨便溏。
木防己、生白朮、苡仁、木瓜、桂枝木、澤瀉。

馬四一，飲酒少穀，中氣久虛，晨泄，下部冷，腎陽脾陽兩憊，知飢少納，
法當理陽，酒客性不喜甘膩滋柔之藥，〔脾腎陽虛〕。
茯苓、覆盆子、生益智、炒菟絲餅、補骨脂、芡實。

朱四十，酒濕內困，脾腎陽虛，用黑地黃丸蒸餅水煮和丸。

徐五九，晨泄病在腎，少腹有瘕，亦是陰邪，若食葷腥厚味，病即頓發，
乃陽氣積衰，議用四神丸。

席五四，陰瘧初愈，不慎食物，清陽既微，健運失司，腸胃氣滯，遂為洞泄，
且足跗微腫，慮其腹笥欲滿，夏季脾胃主令，尤宜淡薄，藥以通陽為先，
平時脾腎兩治，胃苓湯去白朮甘草，接服黑地黃丸去五味。

朱四一，久瀉無有不傷腎者，食減不化，陽不用事，八味腎氣，乃從陰引陽，
宜乎少效，議與升陽。鹿茸、人參、陽起石、茯苓、炮附子、淡乾薑。又，
久瀉必從脾腎主治，但痛利必有粘積，小溲短縮不爽，溫補不應，議通腑氣。
厚朴、廣皮、茯苓、豬苓、澤瀉、川連、煨木香、炒山查、炒神麯。

僧五五，瘕泄一年，食減腹鳴，屬脾腎陽衰，近腹中微痛，兼理氣滯，
用陳無擇三神丸。

某，背部牽掣入脅，晨瀉，苓桂朮甘去甘加鹿角薑棗。

龔五二，診脈，兩關緩弱，尺動下垂，早晨未食，心下懊憹，納穀仍不易化，
蓋脾陽微，中焦聚濕則少運，腎陰衰，固攝失司為瘕泄，是中宜旋則運，下宜封乃藏，
是醫藥至理，議早進治中法，夕用四神丸。

高氏，經來腹膨，臍脊痠垂，自秋季泄瀉不已，脘痞妨食，用濟生丸不應。
鹿角霜、炒
菟絲餅、生杜仲、淡蓯蓉、茯苓、沙苑、焦歸身、炒黑小茴。

陳氏，產育十五胎，下元氣少固攝，晨泄，自古治腎陽自下涵蒸，脾陽始得運變，
王氏以食下不化為無陽，凡腥膩沉著之物當忌，早用四神丸，
晚服理中去朮草加益智木瓜砂仁。

張嫗泄瀉，脾腎虛，得食脹。人參、炒菟絲子、炒黃乾薑、茯苓、煨益智、木瓜。

某，瀉五十日，腹鳴渴飲，溲溺不利，畏寒形倦，寐醒汗出，用溫中平木法。
人參、胡蘆巴、炮薑、茯苓、訶子皮、附子、粟殼。

某，脾腎不攝，五更瀉。巴戟、菟絲子、五味、補骨脂、芡實、建蓮、山藥、炙草。

某，久瀉，脈虛。人參、五味、禹餘糧石。

張氏，產後不復，腹疼瘕瀉。
炒菟絲餅、鹿角霜、生杜仲、淡補骨脂、炒黑小茴、炒杞子、茯苓。

顧氏，閱病原，是勞損，自三陰及於奇經，第腹中氣升胃痛，暨有形動觸，
衝任脈乏，守補則滯，涼潤則滑，漏瘍久瀉寒熱，最為吃緊，先固攝下焦為治。
人參、炒菟絲餅、芡實、湖蓮、茯神、赤石脂。

某，腎虛瘕泄。炒香菟絲子、生杜仲、炒焦補骨脂、茴香、雲茯苓。又，陽微，
子後腹鳴，前方瘕泄已止。人參、炒菟絲子、炒補骨脂、湖蓮肉、芡實、茯苓。

顧，脾腎瘕泄，腹膨肢腫，久病大虛，議通補中下之陽。
人參、川熟附、茯苓、澤瀉、炒黃乾薑。

某，腎虛瘕泄，乃下焦不攝，純剛恐傷陰液，以腎惡燥也，早服震靈丹二十丸，
晚間米飲湯調服參苓白朮散二錢，二藥服十二日。

高，脈細下垂，高年久咳，腹痛泄瀉，形神憔悴，乃病傷難復，非攻病藥石可愈，
擬進甘緩法，〔中虛腹痛〕。炙甘草、炒白芍、炒飴糖、茯神、南棗。

王，過食泄瀉，胃傷氣陷，津不上涵，臥則舌乾微渴，且宜薄味調攝，和中之劑，
量進二三可安。人參、葛根、生穀芽、炙甘草、廣皮、荷葉蒂。泄瀉，注下症也，
經云，濕多成五泄，曰飧，曰溏，曰鶩，曰濡，曰滑，飧泄之完穀不化，濕兼風也，
溏泄之腸垢污積，濕兼熱也，鶩溏之澄清溺白，濕兼寒也，濡泄之身重軟弱，
濕自勝也，滑泄之久下不能禁固，濕勝氣脫也，是以胃風湯治有血之飧泄，
清六丸療腸垢之熱溏，鶩溏便清溺白，中有硬物，選用理中治中，滑泄脈微氣脫，
洞下不禁，急投四柱六柱飲，惟濡泄有虛有實，或以胃苓，或以朮附，
至於脾泄胃泄腎泄大腸泄小腸泄大瘕泄痰泄鬱泄，傷酒傷食泄，古方古法，條載甚詳，
其急則治標，必使因時隨症厘固然也，及其緩則治本，惟知燥脾滲濕，義有未盡者乎，
蓋脾同坤土，本至靜之體，而有乾健之用，生萬物而役於萬物，從水從火，為寒為熱，
歷觀協熱下利者，十不得一二，從水之寒泄者，十常八九焉，言當然者，主治在脾，
推所以然者，必求之水火，因思人身水火，猶權衡也，一勝則一負，火勝則水負，
水勝則火負，五泄多濕，濕水同氣，水之盛則火之衰也，於是推少陽為三陽之樞，
相火寄焉，風火扇胃，而熟腐五穀，少陰為三陰之樞，龍火寓焉，薰蒸臟腑，
而轉輸糟粕，胃之納，脾之輸，皆火之運也，然非雷藏龍馴，何能無燥無濕，
勢有冒明燎上之青，如果土奠水安，從此不泛不濫，定無清氣在下之患矣，吾故曰，
五泄之治，平水火者清其源，崇隄土者塞其流耳，今觀葉氏診記，配合氣味，
妙在清新，縱橫治術，不離規矩，依然下者升，滑者固，寒者溫，熱者清，脈弦治風，
脈濡滲濕，總之長於辨症立方，因而投劑自能輒效，所謂讀古而不泥於古，
採方而不執於方，化裁之炒，人所難能者，余友吳子翼文，昔在葉氏門牆，
曾言先生洞達人情，諳練時務，使之應世，一人傑也，以故小道居此盛名，
又聞其應酬之暇，好讀兩漢，出辭自必高古，惜乎著作長案，不能一見，
令人歎息不忘耳，〔蔣式玉〕。

徐評，治瀉之法，不過分清降濁利水通氣，案中方亦平安，重複者七八，編書之人，
意欲何為，凡泄瀉無不有痰有濕有寒有風，故腸內不和而生此病，案中一味蠻補蠻濇，
人參五味方居其半，無邪而純虛者，或能有效，如正雖虛而尚有留邪者，
則此症永無愈期矣，當時誤人亦不少也，當時此老名重，凡延診者，想必病重而久，
故案中補濇之味甚多，而分清降濁者少也。


<h2><br><span class="orange">新校本臨證指南醫案卷七</span></h2>
<h2><br>痢</h2>
沈，暑必挾濕，傷在氣分，古稱滯下，此滯字，非停滯飲食，言暑濕內侵，
腑中流行阻遏，而為滯矣，消導，升舉，溫補，暑邪無有出路，胸痞不飢不食，
粘膩未已，而肛門沉墜裡結，三焦皆受邪蒸，上下渾如兩截，延為休息痢疾，
纏綿展轉，豈旦晚驟愈之病，〔暑濕熱〕。
淡乾薑、生薑、小川連、淡黃芩、人參、枳實。

徐，夏季痢症，多是濕熱食積，初起宜分消其邪，但肌柔白嫩，乃氣虛之質，
且性情畏藥，只宜少與勿過。
○。檳榔汁、青皮、陳皮、厚朴、川連、黃芩、木香、炒黑山查。又，濕熱下痢，
必用苦辛寒為治，粟殼濇腸止瀉，久痢成方，當此熱邪未清，宣通，斯滯可去，
因色白氣弱，未敢峻攻耳。○。厚朴、黃芩、川連、木香汁、查肉、炒銀花、麥芽。

盧，痢症濕熱，皆是夏令伏邪，但以攻消，大傷胃氣，不能去病，今微嘔，
不飢不寐，大便欲解不通，是九竅六腑不和，總是胃病。
人參〔一錢〕、吳萸炒川連〔四分〕、泡淡生乾薑〔五分〕、茯苓〔三錢〕、
川楝子肉〔一錢〕、生白芍〔一錢半〕。

某女，舌色灰黃，渴不多飲，不飢惡心，下利紅白積滯，小溲不利，此暑濕內伏，
三焦氣機不主宣達，宜用分理氣血，不必見積，以攻滌下藥。
飛滑石、川通草、豬苓、茯苓皮、藿香梗、厚朴、白蔻仁、新會皮。

陸氏，經來暑穢痧脹，心煩，自利黑瘀。淡黃芩、枳實、川連、石菖蒲、鬱金、橘紅。

陳嫗，瀉痢兩月，肢體浮腫，高年自屬虛象，但胸脘痞悶，納穀惡心，
每利必先腹痛，是夏秋暑熱，鬱滯於中，虛體挾邪，焉有補濇可去邪扶正之理，
恐交節令變症，明是棘手重症矣。人參、茯苓、川連、淡乾薑、生白芍、枳實。

某，臍上青筋突痛，太陰脾受傷，此前症也，近日腹痛白積，兩旬不已，
是新受夏秋暑濕，與病異岐，先理新病，導氣分消主之。
○。藿香、厚朴、廣皮、茯苓皮、川連、木香、木瓜、扁豆。

某，痰哮宿病，正在初秋而發，又值寒熱下痢血積，腹痛吐逆，脈來右弦左弱，
目黃羞明，必是暑濕凝滯著裡，以補虛之中，佐以清邪，乃通劑法。
人參、黃耆、白芍、廣皮、石蓮子、川連、查肉、草決明、金銀花。

王，痢疾古稱滯下，乃是濕熱氣薄腸胃，阻閉氣分，故利仍不爽，河間丹溪，
僉用清熱導氣者為此，〔濕熱〕。
黃芩、川連、草決明、炒黑查肉、生白芍、石蓮、丹皮、廣木香汁。

倪六十，面垢舌白，心下脘中，淒淒痛窒，至圊復便不爽，此水穀之濕，內蒸為熱，
氣道阻閉，上熱下冷，若外受客邪，既過募原，必有寒熱矣。
淡黃芩、川連、淡竹葉、檳榔汁、白芍、厚朴、廣皮白。

某，濕溫下痢，脫肛，五苓散加寒水石。

江，食物不調，腸胃蘊蓄，鬱蒸積而滯下，三月不愈，清疏帶補之。
人參、川連、炒白芍、炒查肉、廣皮、茯苓、炒當歸、烏梅。

陸，濕熱內蘊，中焦痞結，陽氣素虛體質，濕注自利不爽，神識昏亂將變柔痙。
炒半夏、人參、枳實、川連、乾薑、黃芩、薑汁。

顧，得湯飲，腹中漉漉，自利稀水，平昔酒客留濕，濕勝內蘊，腸胃不爽，凝積，
東垣清暑益氣，亦為濕熱傷氣而設，但脾胃久病，仍能納食，當苦味堅陰，芳香理脾。
○。生茅朮〔四兩〕、炒黑黃柏〔二兩〕、炒黑地榆〔二兩〕、豬苓〔一兩半〕、澤瀉〔一兩半〕，
水法丸，服三錢。

葛四十，酒客，大便久瀉，脅上曾發癰瘍，春夏脅下有形，腹形滿脹，此久蘊濕熱，
癰膿自利，未能泄邪，腸胃氣壅，利頻不爽，法當分消以去濕熱，若攻劫太過，
必傷脾胃，議用丹溪小溫中丸，早進二錢五分，夜進二錢五分，三兩。

某，潮熱，自利，腹痛。黃芩、生白芍、枳實、桔梗、檳榔汁、木香汁。

徐，能食，腹痛，下痢，兼和其陰。人參、生白芍、黃芩、枳實、川連、乾薑。

某十六，濕熱內蒸，下利紅積。
○。炒黑神麯、炒黑查肉、茯苓皮、飛滑石、新會皮、厚朴、淡竹葉、扁豆葉。

祝三八，十年久痢，須推飲食避忌，酒客濕滯腸中，非風藥之辛，佐苦味入腸，
何以勝濕逐熱，久病飲食不減，腸中病也。
綿茵陳、香白芷、北秦皮、茯苓皮、黃柏、藿香。

某，形瘦陰虧，濕熱下痢，誤投消食，反劫津液，邪未盡，津先耗咽喉痛，且嗆欬，
所謂濕未罷，已上燥矣。川連、銀花、通草、黃芩、川貝、茯苓皮。

某，濕熱內阻氣分，腹痛下痢，目眥黃，舌光不渴，議清裡泄濕熱。
黃芩、寒水石、川連、厚朴、秦皮、鬱金。

山五十，濕鬱腹痛，利紅如豆汁。
生茅朮〔三錢〕、炒山查〔一錢半〕、厚朴〔一錢〕、紅麯〔一錢半〕、廣皮〔一錢〕、
豬苓〔一錢〕。

某，夏秋痢疾，固是濕熱傷氣，脾胃氣滯，後重裡急不爽，古方香連丸，
取其清裡熱，必佐理氣，謂氣行斯濕熱積聚無容留矣，佑生地滋陰除熱治陰分陽亢之火，
與痢門濕熱大異，蓋滋則呆滯，氣鈍窒塞，宜乎欲便不出，究竟濕熱留邪仍在，
桂熱燥，又致肛墜，痛如刀割，補中益氣東垣成法，僅僅升舉下焦清陽，
未能直透腸中，再用大重藥，兼知母生地等味，更令傷及下焦，書義謂諸痢久，
部屬腎傷，小腹痛墜，忌冷，顯然是下症，議與升陽，亦須下治。
人參、茯苓、澤瀉、炙草、防風根、羌活、獨活、細辛、生薑、大棗。

某，舌白，渴不欲飲，心腹熱，每痢必痛，肛墜，痢又不爽，微嘔有痰，口味有變，
頭中空痛，兩頰皆赤，此水穀氣蒸濕熱，鬱於腸胃，清濁交混，勿加煩躁難鳴苦況，
法當苦寒泄熱，苦辛香流氣滲泄利濕，蓋積滯有形，濕與熱本無形質耳。
川連、黃芩、鬱金、厚朴、豬苓、槐米、秦皮。

包，先厥，下利膿血，腹痛嘔惡，乃寒熱互傷，〔厥陰伏熱〕。
○。淡黃芩、川連、丹皮、生芍、炮薑、炒銀花。

陳氏，溫邪經旬不解，發熱自利，神識有時不清，此邪伏厥陰，恐致變痙。
○。白頭翁、川連、黃芩、北秦皮、黃柏、生白芍。又，溫邪誤表，劫津，神昏，
恐致痙厥。炒生地、阿膠、炒麥冬、生白芍、炒丹皮、女貞子。

邱嫗，進潤劑，痛緩積稀，知厥陰下利，宜柔宜通，血虛有風顯然。
○。生地、阿膠、丹皮、生白芍、銀花、小黑穭豆皮。

某，熱漸入裡，胸痞便泄，議酸苦泄熱。
○。黃芩、川連、枳實、白芍、廣皮白、滑石、甘草、穀芽。

蔡，內虛邪陷，協熱自利，脈左小右大，病九日不減，是為重症，議用白頭翁湯方，
加黃芩白芍，〔協熱痢〕。

潘，時令暑濕，都從口鼻而受，氣鬱則營衛失於轉運，必身熱無汗，
其邪自上以及中，必循募原，致腸胃亦鬱，腹痛瀉積，無非濕熱之化，此分消利濕則可，
若以表藥，則傷陽氣矣。茯苓、陳皮、厚朴、木香、炒扁豆、炒山查。又，協熱下利，
粘膩血水，是腸胃中濕熱之化也。北秦皮、白頭翁、茯苓、澤瀉、炒銀花、益元散。

某，春溫內陷下痢，最易厥脫。川連、阿膠、淡黃芩、炒生地、生白芍、炙草。

王，熱毒逗留不化，漸熱下利。川連、黃芩、炒白芍、茯苓、澤瀉、木瓜。

張三三，江南地薄氣弱，夏季食物內蘊，時令熱迫內聚，濕熱赤痢，入冬不愈，
皆飲食不忌之累，宜淡薄滋味，〔血痢〕。
生茅朮、厚朴、南山查、草果仁、樗根皮、槐花、廣皮、銀花。又，痢血三月，
晝痢夜止，肛門欲墜，以氣陷門戶不藏。
人參、當歸、白芍、肉桂、炙草、白朮、廣皮、煨薑、南棗。

某二四，血痢半載，少腹痛，六味地黃加炒查肉炒延胡。

某，血積痛痢，起於夏令，秋半不減，明是濕熱滯於腸胃，久延，色消奪，
右脈搏大，乃痢症所大忌，稍通積聚，兼以和血。
酒炒大黃、川連、黃芩、丹皮、肉桂、歸身、白芍、生甘草。

袁二七，久痢，腹疼，下血。
生黃耆〔三錢〕、生白朮〔三錢〕、炒歸身〔一錢〕、炒查肉〔二錢〕、炒地榆〔一錢半〕、
廣皮〔一錢〕、厚朴〔一錢〕、羌活〔五分〕、防風根〔五分〕。

朱三九，下痢帶瘀血，肛中氣墜，腹不痛。
炒黑樗根皮〔一兩〕、生茅朮〔一錢〕、生黃柏〔一錢〕、炒黑查肉〔三錢〕、
炒黑地榆〔一錢半〕、炒焦銀花〔一錢半〕、赤苓〔三錢〕、豬苓〔一錢半〕。

某，痛痢不爽，已有血下，暑濕不獨在氣分，且積勞茹素，攻奪宜慎。
當歸、白芍、南山查、厚朴、草果、炮薑。

某，脈緩，臍上痛，便稀溺短，此乃濕鬱脾胃之陽，致氣滯裡急，
宗古人導濕分消意，〔陽虛氣滯〕。
生茅朮、廣皮、厚朴、官桂、飛滑石、茯苓、豬苓、澤瀉、炒山查。

張五七，脈沉伏，久痢腹痛，畏寒少食，氣弱腸滯，以溫通方法。
熟附子、生茅朮、生大黃、茯苓、厚朴、木香。又，溫下相投，腸滯不通，
皆因腑陽微弱，古賢治痢，不離通濇二法。
當歸、肉桂心、茯苓、厚朴、南山查、生麥芽。

王六二，平昔溫補相投，是陽不足之體，聞患痢兩月，不忌食物，脾胃滯壅，
今加嘔惡，夫六腑宜通，治痢之法，非通即濇，肛腸結閉，陽虛者，以溫藥通之。
熟附子、製大黃、厚朴、木香、茯苓皮。

范二七，痢稱滯下，謂有滯下，謂有滯必先痛後痛後下，況病起不慎口腹，
陽氣窒塞，積聚留著，試閱前方，宣通者有效，守補則病劇，六腑皆以宣通為用。
附子、大黃、茯苓、厚朴、生草果、廣皮，又，溫下已效，腸胃留滯，都因陽不主運，
再佐理氣兼之。附子、製大黃、茯苓、廣皮、厚朴、生益智、木香、豬苓。

李，痢將兩月，目微黃，舌白口乾，唇燥赤滿，按之軟，竟日小便不通，
病者自述肛門窒塞，努掙不已，僅得迸出粘積點滴，若有稀糞，自必傾腸而多，
思夏秋間暑濕內著為痢，軒岐稱曰滯下，謂滯著氣血，不獨食滯一因，凡六腑屬陽，
以通為用，五臟皆陰，藏蓄為體，先瀉後痢，脾傳賢則逆，即土剋水意，
然必究其何以傳剋之由，蓋伏邪垢滯從中不清，因而下注矣，遷延日久，正氣因虛，
仲景論列三陰，至太陰肩中，始挈出腹滿字樣，脾為柔臟，惟剛藥可以宣陽驅濁，
但今二腸窒痺痹，氣不流行，理中等法，決難通腑，考內經二虛一實者治其實，
開其一面也，然必溫其陽，佐以導氣逐滯，欲圖扭轉機關，捨此更無他法。
製附子、生厚朴、木香、製大黃、炒黑大茴。又，懈弛半月，脾腎復憊，
脾敗不主健運，納食皆變痰沫，腎真失司納氣，水液上泛阻咽，皆痢傷濁壅，變脹末傳，
脈見弦勁，是無胃氣，小愈變病，最屬不宜，入冬為藏陽之令，今陽漸潰散，
而陰液枯槁，渴不多飲，飲不解渴，治陽必用剛藥，其陰更涸矣，轉展無可借箸，
勉與脾腎分調，脾陽動則冀運，腎陽靜可望藏，王道固難速功，揆之體用，不可險藥，
早服炒焦腎氣丸，午服參苓白朮散加益智仁。

許三三，勞倦咳嗽失血，仍然不避寒暑，食物腹中瀉痢，病上加病，後感，
法當先治，以分病有新舊，〔陽虛〕。
厚朴、益智、廣皮、茯苓皮、白芍、炙草、木瓜、炒扁豆。

又，咳嗽瀉痢，藥治相背，治肺礙脾，治脾礙肺，方今交冬治痢為要，
病人說早食相安，晚食脹滿，脾胃陽已乏，勿徒滯寒剋矣。
白芍〔桂酒拌〕、益智、廣皮、茯苓、焦白朮、炙草、穀芽、砂仁殼。

張，下痢泄瀉之後，診脈右弦大，胃虛少納，陽弱不司運化，法當通腑之陽。
人參、益智仁、炒菟絲餅、炒砂仁末、茯苓、廣皮白。

陸二六，滿自痢，脈來濡小，病在太陰，況小便清長，非腑病濕熱之比，法當溫之。
生於朮、附子、茯苓、厚朴、乾薑。

許二四，痢疾一年，已浮腫溺濇，古稱久痢必傷腎，月前用理陰煎不應，
詢及食粥吞酸，色瘁脈濡，中焦之陽日憊，水穀之濕不運，仍辛溫以甦脾陽，
佐以分利，用胃苓湯，去甘草加益智。

陳，痢積雖然少緩，諸款不減，面色青晦，四肢厥冷，仍在險途，擬進益黃散法。
人參、煨益智仁、公丁香、茯苓、廣皮、青皮、木瓜、炒冬米。

某，脈微細，肢厥，下痢無度，吳茱萸湯，但能止痛，仍不進食，此陽敗陰濁，
腑氣欲絕，用桃花湯。赤石脂、乾薑、白粳米。

某，痢後大便不實，食不健運，色脈俱是虛象，此清陽失曠於中，陰氣先走泄於下，
先理中焦，再當攝陰。○。人參、白朮、茯苓、炙草、廣皮、炮薑、益智。

某，自利不渴者屬太陰，呃忒之來，由乎胃少納穀衝氣上逆，有土敗之象，
勢己險篤，議金匱附子粳米湯。人參、附子、乾薑、炙草、粳米。

某，長齊有年，土薄氣餒，加以久痢少穀欲嘔，脾胃之陽衰矣，由夏及今，
半載不痊，倘忽腫脹何法施治。人參、白朮、乾薑、炮薑、丁香、茯苓。

袁，中下陽微，嘔呃下利，溫中不應，恐延衰脫，夫陽宜通，陰宜守，
此關閘不致潰散，春回寒谷，生氣有以把握，候王先生主議。
人參、附子、炮薑、炒粳米、赤石脂、生白芍。

某，春痢入冬，痢止，腹痛食少，童年那有淫慾之擾，此係寒熱不和，脾胃受傷也，
六君子湯加肉桂。

某，脈沉微，下痢紅紫黑，舌胎粉白，並不渴飲，此太陰脾營虛寒也，倣理陰煎，
〔脾營虛寒〕。當歸頭、白芍、炮薑、炙草、茯苓、益智。

唐氏，下痢四十餘日，形寒腹痛。炒當歸、生白芍、肉桂、炒山查、青皮、茯苓。

沈，議堵截陽明一法，〔陽明不闔〕。人參、炒白粳米、炮薑、赤石脂。

某六四，高年下痢，痰多舌乾，脈右空大，神困音低，仍脾腎兩虧，二氣交虛，
有年致此，恐非宜，〔脾腎兼虛〕。
人參〔一錢半〕、菟絲子〔一錢半〕、赤石脂〔三錢〕、炮薑〔一錢半〕、茯苓〔三錢〕、
木瓜〔一錢〕。

王五十，久痢久瀉為腎病，下瀉久而陰傷氣墜，四神丸治脾腎晨泄，辛溫香燥皆剛，
佐入五味酸柔，不過稍製其雄烈，此肛墜尻痠，乃腎液內少而氣陷矣，腥油肉食須忌。
熟地、禹餘糧石、五味子。

蔣五一，久痢用辛甘溫而效，是脾陽久傷，治由東垣法極是，述食血腥，滑必便溏，
四肢忽有肉疹，營衛內應脾胃，氣血未得充復，五旬外，下亦怯，用脾腎兩補。
人參、山藥、茯苓、湖蓮、芡實、補骨脂、蓯蓉、萸肉、五味、巴戟、菟絲、覆盆子。

某，下痢腹痛舌乾，肛墜，痢傷陰也，〔痢傷陰液〕。
熟地炭、炒歸身、炒白芍、炒查肉、茯苓、炙草。

某，滯濁下行痛緩，議養陰通腑。○。生地、阿膠、丹皮、山梔、豬苓、澤瀉。

孫，脈左數，下利，腹不甚痛，暮夜微熱，所伏暑熱，乘陰虛下陷，
是清熱理脾不效，當攝陰升陽。
熟地炭、當歸炭、山查炭、炒黑麥芽、炙黑甘草、防風根、炒黑升麻。又，
照方去山查麥芽加人參焦白芍。又，瀉痢久必陰損液耗，此口渴微咳，
非實火客邪，與甘酸化陰。人參、山藥、炙草、炒烏梅、木瓜、炒湖蓮肉。

蔡，脈右數，左細數，面垢舌燥，白苔點點，肌膚甲錯，左脅動氣，
伏暑當秋涼而發，初病如瘧，當從苦辛寒法，裡邪熾烈，變為下痢，胃津被劫，
陰液大耗，昔賢於熱病液涸，急以救陰為務，苟胃關得甦，漸以冀安，
否則犯喻氏所指，客邪內陷，液枯致危之戒矣，復脈湯去薑桂麻。又，酸甘化陰法。
人參、生地、烏梅、炙草、麥冬、木瓜。

鮑，痢久，陰液消亡，無以上承，必脣燥舌乾，奈胃關不和，善噫難飢，
此由陰膩柔劑所致，擇其不膩滯者調之。
○。人參、炙草、炒白芍、炒烏梅肉、炒麥冬、茯神。

周五十，痢後氣墜，都主陰傷，但嗔怒不已，木犯土，致病留連，攝陰之中，
聊佐和肝。熟地、茯苓、炒山查、炒烏梅、木瓜。

某，陰液涸，則小水不通，胃氣逆，則厭食欲嘔，此皆痢之款症也，
治以中下二焦為主，議理陰煎。熟地、白芍、附子、五味、炮薑、茯苓。

吳三十，痢久陰傷腹痛，肛門墜脹，秋病入冬不愈，已屬休息症，和陰劑中，
仍有升降，倣東垣法。炒熟地、炒當歸、炒白芍、炙草、生山查、生穀芽。

陳三七，瀉痢久則傷腎，多見下焦沉墜，先傷在陰，剛藥不效，
〔久痢傷腎下焦不攝〕。人參、鹿茸、菟絲子、茯苓、舶茴香、製補骨脂、砂仁。

張五一，晨泄痢血屬腎病，無痛墜等因，用黑地黃丸。

范，瀉痢起於長夏，醫謂時令濕熱，胃苓湯，芩芍法，固非謬訛，
因高年腎陽肝陰先虧，使客氣內擾阻遏，中流乏砥柱坐鎮，致狂瀾滔天耳，
病經兩旬不減，重陰無陽，驗諸神識尚清，其外邪為少，而內損為多，八脈無權，
下無收攝，漏卮不已，理必生陽泄，下焦冷，此皆陰陽二氣微絕，治病則夯，治本為宜，
非置之不理，實究天人而已。
人參〔二錢〕、鹿茸〔二錢〕、炒黑當歸〔三錢〕、生杜仲〔三錢〕、生沙苑〔一錢〕、
茯苓〔三錢〕。

李五十，自痢五六年，即周身痛痺痹，蓋腸胃病，致經絡筋骨籓籬疏撤，陽失衛，
藥難效靈，書此代煎。冬於朮、蓯蓉、熟附子、河水煎。

吳四九，治痢大法，無過通塞二義，夏秋濕熱固多，初痢不痛，已非濕熱，色滯者，
腸中陳腐也，至今痛而痢，痢後復痛，按之痛減屬虛，小雪不愈，陽不來復，
久痢治腎，然非滋膩，先用苓薑朮桂湯。

某氏，治痢古法，不越通濇，經停有瘕，腹浮腫，八脈之病，醫惑於見痢，
認為脾胃症，議用濟生腎氣丸。

朱五七，痢久肛墜，是下焦腎虛，失於收納，治脾胃藥無功。
熟地炭、炒歸身、赤石脂、五味子、炒查肉。

周四六，痢久必傷腎陰，八脈不固，腸膩自滑而下，但執健脾無用，病不在中，
納穀運遲，下焦坎陽亦衰，用三神丸。五味子、補骨脂、肉果。

某，痢久陰兩傷，少腹肛墜，連兩腰胯脊脾痠痛，由臟腑絡傷，已及奇經，
前議輕劑升陽頗投，仍從下治。人參、鹿茸、附子、炒當歸、茴香、菟絲子、杜仲。

周，轉方柔藥相安，顯然久痢傷及腎陰，當用理陰煎，兼用禹糧石脂丸，
以攝固腸中。熟地炭、歸身炭、人參、炙甘草、五味子、炒查肉，兼服禹糧赤石脂丸。

金氏，脈數勁，下痢腹鳴痛，後墜，臥則氣衝，咳嗽吐粘涎，產後過月，
顯是下損至中，納穀日少，形神日衰，勢已延成蓐勞，難期速功。
熟地炭、人參、茯神、炒山藥、建蓮、赤石脂。

某氏，休息痢，經二年，明是下焦陰陽皆虛，不能收攝，經期不來，
小腹撫摩有形上行，似乎癥瘕，其實氣結，若不急進溫補，恐滋擾腫脹之累也。
人參、附子、茯苓、炙草、五味、白芍。

某，氣虛下陷，門戶不藏，〔氣虛下陷〕。
人參、黃耆、廣皮、炙草、歸身、炒白芍、防風、升麻。

某，痢經五十日來，小愈再發，獨見後重下墜，此為氣陷，則門戶不藏，
亦胃弱內風乘襲，議陷者舉之。人參、歸身、白芍、炙草、升麻、荷葉。

石，瘧邪熱氣，內陷變痢，延已三月，脾胃氣衰，面淫肚膨，仍有裡急欲墜之象，
中虛伏邪，進以和解，〔瘧變痢〕。
○。黃芩、柴胡、人參、丹皮、炒當歸、白芍、穀芽、炒山查。

蔡，神氣索然，腹中動氣，舌紅嗌乾，寒熱日遲，平素積勞致虛，邪伏厥陰，
脈促細堅，溫清難用，勉議復脈湯，存陰勿涸，肴圖援救，復脈湯。又，兩投復脈，
色脈略轉，所言平素積虛，不但瘧邪內陷，陽結於上則胸痞，陰走於下則頻利，
非徒開泄攻邪也，救逆湯去薑。又，奔脈動氣，皆是陽虛濁泛，當和營理陽。
人參、茯苓、歸身、炙草、桂心、牡蠣、煨薑、大棗。又，衝氣填塞，邪陷下痢，
勢非輕小，用瀉心法。人參、淡乾薑、熟附子、川連、黃芩、枳實。又，
人參、淡乾薑、生地、炒桃仁。

張，氣衰熱伏，腹痛下痢，脘中痞悶，不欲納食，由瘧變痢，經邪入腑，
斯病勢已重，清理濕熱以開痞，延久必須扶正。
淡黃芩、川連、人參、生白芍、乾薑、枳實。

某，邪陷瘧後變痢，傷及厥陰，症見氣上撞心，飢不能食，乾嘔腹痛，全是肝病，
肝為至陰之臟，相火內寄，仲景治法，不用純剛燥熱之藥，以肝為剛臟故也，
今正交土旺，土木為讎，五日內未為穩當。
人參、炒當歸、炒白芍、炒烏梅肉、茯苓、淡吳萸、生香附汁、真北秦皮。

孫，下痢無積，肛墜，腸間汨汨有聲，此屬腸風，當用攝固，〔腸風〕。
熟地炭、萸肉炭、炒歸身、炒杞子、川斷、北味肉、煎藥送赤石脂丸三錢。

某，當年久痢，用三神丸得效，是脾腎兩因，兼理氣分之滯，體質陽虛，遇冷病加，
今病起長夏，小水不通，必係夏熱阻其宣化，久則氣血凝著而為腸紅，
先與桂苓甘露飲，分消其濕。於朮、茯苓、豬苓、澤瀉、滑石、桂心。

包，〔噤口痢〕。川連、人參、黃芩、白芍、草決明、炒山查、炒銀花。又，噤口痢，
乃熱氣自下上衝，而犯胃口，腸中傳導皆逆阻似閉，腹痛在下尤甚，香連梅芍，
僅宣中焦，未能泄下熱燔燎，若不急清，陰液同歸於盡，姑明其理，以俟高明備採，
白頭翁湯。又，脈左細數，右弦，乾嘔不能納穀，腹痛裡急後重，痢積不爽，
此暑濕深入著腑，勢屬噤口痢疾，症非輕渺，議用苦寒清解熱毒，必痛緩胃開，
方免昏厥之變。川連、乾薑、黃芩、銀花、炒山查、白芍、木香汁。又，下午病劇，
乃陰氣消亡之徵，若但陰柔，恐生生不至，疏補胃藥，正宜進商。
生地、阿膠、人參、生白芍、炒山查、炒銀花。

矯，初起無寒熱，即瀉痢嘔惡不食，乃噤口痢重病，夫暑邪之傷，由口鼻吸氣而入，
邪與水穀交混，蒸變濕熱，釀為積滯膿血，腸胃氣窒，欲解不能通爽，遂致裡結後重，
香連苦辛，理氣導混清熱，初用頗是，皆緣勞碌之人，非膏梁溫養之質，淡薄積勞，
中氣易傷，四十日來，積少痛緩，醫稱病解，而食不下咽，不知飢飽，診得脈弦，
形衰，舌白，不渴飲水，日瀉數行，全屬胃倒氣奪，中宮損極，下關不攝，穀不能咽，
焉能承受湯藥，藥味氣劣，胃衰必惡，久痢久瀉，務在能食，古人非醒脾胃，
即安腎攝納，再詢粉漿下咽，或嗆或噎，議以上脘宜通其清陽，下焦當固攝其滑脫，
倣古方中參苓白朮散末，當以米飲日服二次，間以不膩滑之物，食些少勿多，
以示胃之所喜為補，必得胃氣漸醒，方有轉危為安。
人參〔二錢〕、焦朮〔一錢半〕、茯苓〔一錢半〕、炙草〔五分〕、炒扁豆〔二錢〕、
苡仁〔一錢半〕、桔梗〔一錢〕、砂仁〔七分炒〕、炮薑炭〔一錢〕、肉豆蔻〔一錢〕，
右藥研細，秤准分兩，每次用香粳米飲湯調服一錢五分，右藥須日進二次。

鮑，舌心黃，邊白，渴飲，水漿停胃脘，乾嘔微微冷呃，自痢稀水，小便不利，
診脈堅勁不和，八旬又二，暑濕熱邪內著，必脾胃氣醒，始可磨耐，
以高年不敢過清過消，用清暑益氣方法。
川連、黃芩、石蓮子、煨乾葛、青皮、人參、茯苓、厚朴、豬苓、澤瀉。又，
口中乾燥，小水全無，泉源已竭，陰液無以上承，痢症噤口，都是濕熱壅於胃口，
下元衰憊，衝脈氣震高突，此攻病保真，理難捉摸矣。
川連、黃芩、草決明、石蓮子、烏梅、白芍。痢症，古名滯下，
惟夏秋暑濕挾積者居多，其次則風淫火迫寒侵也，推之燥氣，獨不為患，攷前法，
悉有定例，不必再述，至於暑者，有陰暑陽暑之源，其邪必兼乎濕，
夫陰暑由於人之陽氣先虧，加以貪涼喜冷，鬱折生陽，故主於溫，陽暑由於天之熱伏，
阻氣化濁，則重於清，而醫之下手工夫，於此須細心認定，但邪之來也，似水之流，
臟腑間，一有罅隙，則乘虛而著，故有在氣在血之分，傷臟傷腑之異，
若表之邪鬱而氣機下流不息者，喻氏論人參敗毒散，裡之積壅，而寒熱交粘者，
潔古立芍藥湯，在氣分，有苦辛調氣，與辛甘益氣等法，在血分，有酸苦行血，
及鹹柔養血諸方，若表症急，從乎三陽，有桂枝湯，葛根芩連連湯，小柴胡湯，
裡勢實，專究脾胃，有小承氣湯，溫脾湯，總之，治腑以三焦見症為憑，
治臟以足三陰為要領，辨得虛實之情形，酌以或通或通或濇之法，則臨症權宜，
庶乎不錯矣，但是症不治之條甚多，最難愈者，莫如休息痢，攻補之法非一，予亦不贅，
最危險者，莫如噤口痢，卻有兩端，若因暑濕邪充，格拒三焦者，氣機皆逆傳而閉，
上下之勢，渾如兩截，若治不得其要，則邪無出路，正立消亡，此丹溪立法最高，
後世都宗旨，先生又借用半夏瀉心湯，減去守中之品，取補以運之，辛以開之，
苦以降之，與病情尤為允協，所以先生之見長，是集之奧妙，每每在此，
又因脾腎之陽素虛，陰邪從中而下者，先傷太陰，繼傷少陰，關閘大開，痛泄無度，
戊癸少化火之，機命陽無蒸變之力，此不饑不食，為嘔為脹，理宜然矣，
與邪多積熱之候相比，絕然不同，參之仲景理中湯，腎氣丸，及景岳理陰煎，
胃關煎等法可也，吾鄉姚頤真先生，化出捷徑良法，以大劑蓯蓉，
配入參歸薑附桂製白芍之類治之，靡不應手而愈，想蓯蓉之性，溫能達下，鹹可利胃，
質之柔潤，以補陽中之陰，較地黃阿膠尤勝，與之腸膏竭盡，絡脈結濇而痛者，
堪稱神品，自此推廣，用治甚多，若曰某方某藥，但治某症，不知活用，反稱杜撰，
則禁絕後人靈活之心，無從施發矣，〔邵新甫〕。

徐評，夏秋之痢，總由濕熱積滯，與傷寒傳入三陰之痢不同，
案中合法者亦甚多一遇老年及久痢，即混入陰經治法，并參附烏梅五味等，余不對症，
隨筆亂書，并與案中之論，亦自己相背，想是習氣使然，抓此中實無定見也，
後人竟用溫補，以為本之此者，殺人無算，觸目傷懷。

<h2>便血</h2>
鄭，夏至後，濕熱內蒸腸風復來，議酸苦法，〔濕熱〕。
川連、黃芩、烏梅肉、生白芍、廣皮、厚朴、荊芥炭、菊花炭、又駐車丸二錢。

某，脈右數，形色蒼黑，體質多熱，復受長夏濕熱內蒸，水穀氣壅，血從便下，
法以苦寒，佐以辛溫，薄味經月，可冀病愈。茅朮、川連、黃芩、厚朴、地榆、槐米。

程，年前痰飲哮喘，不得安臥，以辛溫通陽勢飲而愈，知脾陽內弱，運動失職，
水穀氣蒸，飲邪由濕而成，濕屬陰，久鬱化熱，熱入絡，血必自下，但體質仍屬陽虛，
凡腸紅成方，每多苦寒者，臟連之類，於體未合，毋欲速也。
生於朮、茯苓、澤瀉、地榆炭、桑葉、丹皮。

俞，陽虛，腸紅洞瀉，議劫胃水，〔陽虛寒濕〕，理中換生茅朮生厚朴附子炭炮薑。

程十七，脈沉，糞後下血，少年淳朴得此，乃食物不和腸絡空隙所滲，與升降法。
茅朮、厚朴、廣皮、炮薑、炙草、升麻、柴胡、地榆，又，脈緩濡弱，陽氣不足，
過飲濕勝，大便溏滑，似乎不禁，便後血紅紫，兼有成塊而下，
論理是少陰腎臟失司固攝，而陽明胃脈，但開無合矣，從來治腑，以通為補，
與臟補法迥異，先擬煖胃陽一法。
生茅朮、人參、茯苓、新會皮、厚朴、炮附子、炮薑炭、地榆炭。

程三一，食入不化，飲酒厚味即瀉，而腸血未已，蓋陽微健運失職，酒食氣蒸，
濕聚陽鬱，脾傷清陽日陷矣，議用東垣升陽法，〔濕遏脾陽〕。
人參、茅朮、廣皮、炙草、生益智、防風、炒升麻。

某，陽虛體質，食入不化，飲酒厚味即瀉，而腸血未止，
蓋陽微健運失職，酒食氣蒸濕聚，脾陽清陽日陷矣，當從謙甫先生法，
〔中虛濕下陷〕。
人參〔二錢半〕、乾薑〔二錢半煨〕、附子〔三錢〕、茅朮〔五錢〕、升麻〔三錢〕、
白朮〔二錢半〕、厚朴〔二錢半〕、茯神〔二錢半〕、廣皮〔二錢半〕、炙草〔二錢半〕、
歸身〔一錢半〕、白芍〔一錢半〕、葛根〔二錢半〕、益智〔一錢半〕、地榆〔三錢半〕、
神麯〔一錢半〕，右藥各製，薑棗湯丸。

溫，濕勝中虛，便紅。焦朮、炒當歸、炒白芍、炙草、防風根、煨葛根、乾荷葉。

劉六一，鬱怒，腸紅復來，木火乘腑絡，腹中微痛，議與和陰，〔鬱怒木火犯土〕。
冬桑葉、丹皮、生白芍、黑山梔、廣皮、乾荷葉邊、生穀芽。

張，二年前衝氣入脘，有形痛嘔，糞前後有血，此屬厥陽擾絡，風動內爍，
頭巔皆眩，每日用龍薈丸。

葉，嗔怒動肝，絡血及下，按之痛減為虛，夫肝木上升，必犯胃口遂脹欲嘔，
清陽下陷，門戶失藏，致裡急便血，參朮炮薑，辛甘溫暖乃太陰脾藥，焉能和及肝胃，
丹溪云，上升之氣，自肝而出，自覺冷者，非真冷也，駐車丸二錢。

程四六，少陽絡病，必犯太陰，脾陽衰微，中焦痞結，色痿如瘁，便後有血，
論脾乃柔臟，非剛不能甦陽，然鬱勃致病，溫燥難投，議補土泄木方法。
人參、當歸、枳實汁、炒半夏、桑葉、丹皮、參歸，養脾之營，枳半通陽明之滯，
桑丹泄少陽之鬱。

某，凡有痔疾，最多下血，今因嗔怒，先腹滿，隨瀉血，向來糞前，近日便後，
是風木鬱於土中，氣滯為膨，氣走為瀉，議理中陽，泄木佐之，〔木鬱土中〕。
人參、附子、炮薑、茅朮、厚朴、地榆、升麻〔醋炒〕、柴胡〔醋炒〕。

某，便紅脈數，〔大腸血熱〕。
生地〔三錢〕、銀花〔三錢〕、黃芩〔一錢〕、白芍〔一錢半〕、槐花〔一錢〕。

程二三，脈數，能食腸紅，陰自下泄，腸腑熱熾所致，非溫補之症。
細生地、丹參、黃柏、黑豆皮、地榆炭、柿餅灰、槐花、金石斛。

某三七，內熱，腸紅發痔，當清陰分之熱。
○。生地、炒丹皮、酒炒黃芩、炒黑槐花、柿餅灰、元參、銀花、黑山梔。

汪，嗽血已止，糞中見紅，中焦之熱下移，腸胃屬腑，止血亦屬易事，
花甲以外年歲，熱移入下，到底元衰矣。細生地、川石斛、柿餅灰、天冬。

趙三六，勞倦，便後血。
炒黑樗根皮〔一兩〕、炒黑地榆〔三錢〕、炒黑丹皮〔一錢〕、五加皮〔三錢〕、
炒焦銀花〔一錢半〕、蒼朮〔一錢〕、茯苓〔二錢〕、炒澤瀉〔一錢〕。

錢十八，陰虛內熱，腸紅不止。
炒黑樗根皮〔一兩〕、炒生地〔三錢〕、炒銀花〔一錢半〕、炒黑地榆〔二錢〕、
歸身〔一錢半〕、生白芍〔一錢半〕、炒丹皮〔一錢〕、茯苓〔一錢半〕。

蔡三八，脈濡小，食少氣衰，春季便血，大便時結時溏，思春夏陽升，陰弱少攝，
東垣益氣之屬升陽，恐陰液更損，議以甘酸固濇，闔陽明為法，〔陽明不闔〕。
人參、炒粳米、禹糧石、赤石脂、木瓜、炒烏梅。

某，能食，腸血，脈細色痿，肛痔下墜，議酸苦熄風堅陰。
萸肉炭、五味炭、黃柏炭、地榆炭、禹糧石、赤石脂。

吳二八，中滿過於消剋，便血，食入易滯，是脾胃病，血統於脾，脾健自能統攝，
歸脾湯嫌其守，疏腑養臟相宜，〔脾胃氣滯〕。
九蒸白朮、南山查、茯苓、廣皮、穀芽、麥芽、薑棘湯法。

某二三，便血如注，面黃，脈小，已經三載，當益胃法，〔脾胃陽虛〕。
人參〔一錢〕、焦朮〔三錢〕、茯苓〔三錢〕、炙草〔五分〕、木瓜〔一錢〕、炮薑〔五分〕。

李三十，上年夏季，絡傷下血，是操持損營，治在心肝，〔心脾營損〕，歸脾飴糖丸。

朱，入暮腹痛鳴響，睪丸久已偏墜，春正下血經月，顏色鮮明，此痛決非傷瘀積聚，
乃營損寒乘，木來侮土，致十四載之纏綿，調營培土，以甘泄木，散鬱宜辛，
節口戒慾，百天可效。人參、炒當歸、炒白芍、肉桂、炮薑、茯苓、炙草、南棗。又，
細推病情，不但營氣不振，而湯陽亦傷，洞泄不已，而辛潤宜減，甘溫宜加，
從桂枝加桂湯立法。人參、桂枝、茯苓、生白芍、炙草、肉桂、煨薑、南棗。又，
仍議理營。人參、於朮、茯苓、炮薑、桂心、白芍、真武丸二錢。

某十八，便後下血，此遠血也，〔脾不統血〕。
焦朮〔一錢半〕、炒白芍〔一錢半〕、炮薑〔一錢〕、炙草〔五分〕、木瓜〔一錢〕、
炒荷葉邊〔二錢〕。

方，脈小左數，便實下血，乃肝絡熱騰，血不自寧，醫投參耆歸桂甘辛溫煖，
昧於相火寄藏肝膽，火燄風翔，上蒙清空，鼻塞頭暈，嗆咳不已，一誤，遺患中厥，
夫下虛上實，陰傷陽浮冒，乃一定至理，〔血去陰傷虛陽上冒〕。
連翹心、竹葉心、鮮生地、元參、丹皮、川斛。又，下血陰傷走泄，虛陽上升，
頭目清竅，參耆朮桂辛甘助上，致鼻塞耳聾，用清上五六日，右脈已小，左仍細數，
乃陰虧本象，下愈虛則上愈實，議以滋水制火之方。
生地、元參、天冬、川斛、茯神、炒牛膝。又，脈左數，耳聾脅痛，木失水涵養，
以致上泛，用補陰丸。補陰丸五錢，又潛丸羊肉膠丸。

某，腸紅粘滯，四年不痊，陰氣致傷，肛墜刺痛，大便不爽，藥難驟功，
當以潤劑通腑，〔陰虛血濇〕。生地、穭豆皮、查肉、麻仁、冬葵子、歸鬚。

姚，勞傷下血，絡脈空乏為痛，營衛不主循序流行，而為偏寒偏熱，診脈右大，
左小促，通補陽明，使開閤有序，〔勞傷營衛〕，歸耆建中湯。

唐四七，內經以陰絡傷，則血內溢，蓋燒酒氣雄，擾動臟絡聚血之所，雖得小愈，
而神釆爪甲不榮，猶是血脫之色，肛墜便甚，治在脾腎，以脾為攝血之司，
腎主攝納之柄故也，〔脾腎虛〕。晚歸脾去木香，早六味去丹澤加五味芡實蓮肉阿膠丸。

沈五五，酒濕污血，皆脾腎柔膩主病，當與剛藥，黑地黃丸。凡脾腎為柔臟，
可受剛藥，心肝為剛臟，可受柔藥，不可不知，謙甫治此症，立法以平胃散作主，
加桂附輸薑歸芍，重加炒地榆以收下濕，用之神效，即此意也。

吳四二，腹痛下血，食荸薺豆漿而愈，乃泄肺導濕之藥，既愈以來，
復有動骨痿耎寒熱，夜臥口乾，乃濕去氣泄，陽明脈乏，不主用事，營衛失度，
津液不升之象，天真丸主之，去人參。

支五六，痔血久下，肌肉痿黃，乃血脫氣餒，漸加喘促浮腫，再延腹脹，便不可為，
此症臟陰有寒，腑陽有熱，詳於金匱穀疸篇中，極難調治。
人參、焦朮、茯苓、炒菟絲子、廣皮、生益智、木瓜。

楊四八，中年形勞氣餒，陰中之陽不足，且便血已多，以溫養固下，另子有年，
下先虛也，〔腎陽虛〕。人參、茯苓、歸身、淡蓯蓉、補骨脂、巴戟、炒遠志，
生精羊肉熬膏丸，服五錢。

田三八，久矣晨泄腹痛，近日有紅積，此屬腎虛。
補骨脂、大茴香、五味、茯苓、生菟絲。

陳三七，脈左虛濇，右緩大，尾閭痛連脊骨，便後有血，自覺惶惶欲暈，
兼之納穀最少，明是中下交損，八脈全虧，早進青囊斑龍丸，峻補玉堂關元，
暮服歸脾膏，涵養營陰，守之經年，形體自固。
○。鹿茸〔生切薄另研〕、鹿角霜〔另研〕、鹿角膠〔鹽湯化〕、柏子仁〔去油烘乾〕、
熟地〔九蒸〕、韭子〔鹽水浸炒〕、菟絲子〔另磨〕、赤白茯苓〔蒸〕、
補骨脂〔胡桃肉搗爛蒸一日揩淨炒香〕，右溶膏煉蜜為丸，每服五錢，淡鹽湯送。
鹿茸壯督脈之陽，鹿霜通督脈之氣，鹿膠補腎脈之血，骨脂獨入命門，以收散越陽氣，
柏子涼心以益腎，熟地味厚以填腎，韭子菟絲就少陰以升氣固精，重用茯苓淡滲，
本草以陽明本藥，能引諸藥，入於至陰之界耳，不用萸味之酸，以酸能柔陰，
且不能入脈耳。

胡十八，上下失血，先瀉血，後便瀉，踰月，陰傷液耗，胃納頗安，且無操家之勞，
安養閒坐百日，所謂靜則陰充，〔腎陰虛〕。熟地、萸肉、茯神、山藥、五味、龍骨。

汪，腎虛，當春陽升動咳嗽，嗽止聲音未震，糞有血，陰難充復，不肯上承，
用陰藥固攝。熟地、白芍、茯神、黑穭豆皮、炒焦烏梅肉。

陳三十，腎陰虛，絡中熱，肝風動，腸紅三載不已，左脅及腹不爽，少陽亦逆，
多以補中調挕，故未見奏功，姑用疏補，為益臟通腑。
熟地炭、炒當歸、炒查肉、炒地榆、炒丹皮、冬桑葉。又，益陰泄陽，四劑血止，
但腰痠脘中痺痹，咽燥喜涼飲，肛熱若火烙，陽不和平，仍是陰精失涵，用虎潛法。
熟地炭、白芍、當歸、地榆炭、龜膠、知母、黃柏、豬脊髓丸。

某，沫血鮮紅，凝塊紫黑，陰絡傷損，治在下焦，況少腹疝瘕，肝腎見症，
前此精濁日久，亦令陰傷於下。
人參、茯神、熟地炭、炒黑杞子、五味、炒地榆、生杜仲。又，左脈小數堅，肛墜脹。
人參、茯神、湖蓮肉、芡實、熟地炭、五味。

陳氏，脈小，瀉血有二十年，經云，陰絡傷，血內溢，自病起十六載，不得孕育，
述心中痛墜，血下不論糞前糞後，問脊椎腰尻痠楚，而經水仍至，跗膝常冷，
而骨髓熱灼，由陰液損傷，傷及陽不固密，閱頻年服藥，歸耆雜入涼肝，焉是遵古治病，
議從奇經升固一法，〔奇脈傷〕。
鹿茸、鹿角霜、枸杞子、歸身、紫石英、沙苑、生杜仲、炒大茴、補骨脂、禹餘糧石、
蒸餅漿丸。

張三九，勞力見血，胸背脅肋諸脈絡牽掣不和，治在營絡，〔勞力傷絡〕。
人參、歸身、白芍、茯苓、炙草、肉桂。

計五三，瘀血必結在絡，絡反腸胃而乃下，此一定之理，平昔勞形奔馳，
寒暄飢飽致傷，苟能安逸身心，瘀不復聚，不然年餘再瘀，不治，〔血瘀在絡〕。
旋覆花、新絳、青蔥、桃仁、當歸鬚、柏子仁。

宋氏，當年腸紅，繼衄血喉痛，已見陽氣乘絡，絡為氣乘，漸若懷孕者，
然氣攻則動如梭，與胎動迥異，倘加勞怒，必有污濁暴下，推理當如是觀。
柏子仁、澤蘭、卷柏、黑大豆皮、茯苓、大腹皮。便血一症，古有腸風臟毒脈痔之分，
其見不外乎風淫腸胃，濕熱傷脾二義，不若內經謂陰絡受傷，及結陰之旨為精切，
仲景之先便後血，先血後便之文，尤簡括也，陰絡即臟腑隸下之絡，
結陰是陰不隨陽之徵，以先後分別其血之遠近，就遠近可決其臟腑之性情，
庶不致氣失統攝，血無所歸如漏卮不已耳，肺病致燥濇，宜潤宜降，如桑麻丸，
及天冬地黃銀花柿餅之類是也，心病則火燃血沸，宜清宜化，
如竹葉地黃湯及補心丹之類是也，脾病必濕滑，宜燥宜升，如茅朮理中湯，
及東垣益氣湯之類是也，肝病有風陽痛迫，宜柔宜泄，如駐車丸，
及甘酸和緩之劑是也，腎病見形消腰折，宜補宜填，如虎潛丸及理陰煎之類是也，
至膽經為樞機，逆則木火煸營，有桑葉山梔柏子丹皮之清養，大腸為燥腑，
每多濕熱風淫如辛涼苦燥之治，胃為水穀之海，多氣多血之鄉，臟病腑病，無不兼之，
宜補宜和，應寒應熱，難以拘執而言，若努力損傷者，通補為主，膏粱蘊積者，
清疏為宜，痔瘡則滋燥兼投，中毒須知寒熱，餘如黑黃丸，以治脾濕腎燥，天真丸，
以大補真氣真精，平胃地榆之升降脾胃，歸脾之守補心脾，斑龍以溫煦奇督，
建中之復生陽，枳朮之疏補中土禹糧赤脂以堵截陽明，用五仁湯復從前之腸液，
養營法善病後之元虛，此皆先生祖古方而運以匠心，為後學之津梁也，〔邵新甫〕。

徐評，以上諸案，腸紅痔血，俱不能分別，人參薑桂一概亂投，
此老與此症竟茫然無知，誤人不少，案中不但痔血一症，混入腸紅，即知其為痔血矣，
而痔血之方又不中病，蓋另有治法，不得與腸紅方等也，便血腸中必有受之處，
褚氏所謂腸有竅便血殺人是也，當知填竅之法，
今惟知用人參薑附及五味等燥熱收斂之藥，助其腸中之火，而於脫血之後，更劫其陰，
苟非純虛，是益其疾矣。

<h2>脫肛</h2>
翁六五，濕熱皆主傷氣，氣下陷墜肛而痛，溲溺後，陰囊筋牽著於肛，其痛為甚，
夫厥陰肝脈遶陰，按脈濡弱，決非疏泄主治，議進陷者舉之，從東垣補中益氣湯，
〔濕熱氣虛陷〕。

孫，面色痿黃，腹痛下血，都因飲食重傷脾胃，氣下陷為脫肛，經月不愈，
正氣已虛，宜甘溫益氣，少佐酸苦，務使中焦生旺，而稚年易虧之陰自堅，
冀有向安之理，〔氣虛下陷〕。
人參、川連、炒歸身、炒白芍、炙草、廣皮、石蓮肉、烏梅，又，肛翻純血，
不但脾弱氣陷，下焦之陰亦不攝固，面色脣爪，已無華色，此益氣乃一定成法，
攝陰亦不可少，然幼稚補藥，須佐宣痛，以易虛易易實之體也。
人參、焦朮、廣皮、白芍、炙草、歸身、五味、升麻〔醋炒〕、柴胡〔醋炒〕。

某，便後，少腹痛肛墜，溺則便滑，腎虛不攝，〔腎氣不攝〕。
熟地炭、五味、萸肉炭、茯苓、炒遠志、炒菟絲子。

某，肛墜尻痛，利多傷陰。熟地炭、五味、茯神、炒山藥、炒查肉、炒菟絲子，
煎送禹糧石脂。

王六二，陽氣下陷，腎真不攝，肛墜氣泄如風，向老下元陽憊，非升柴能舉其陷。
人參、鹿茸、補骨脂、炒大茴香、茯苓，調入陽起石三分。

吳五六，脫肛漏血，遇勞即發，病經十六載，色萎黃，背脊痛，診脈尺中下垂，
法當升陽攝陰，兼理奇脈，斑龍丸加五味子，蜜丸。脫肛一症，其因不一，
有因久痢久瀉，脾腎氣陷而脫者，有因中氣虛寒，不能收攝而脫者，有因酒濕傷脾，
色慾傷腎而脫者，有因腎氣本虛，關門不固而脫者，有因濕熱下墜而脫者，
又肛門為大腸之使，大腸受寒受熱，皆能脫肛，老人氣血已衰，小兒氣血未旺，
皆易脫肛，經曰，下者舉之，除之才曰，濇可去脫，皆治脫肛之法也，
觀先生治脫肛之症，亦不越乎升舉固攝益氣三法，如氣虛下陷而脫者，
宗東垣補中益氣湯，舉陷為主，如腎虛不攝而脫者，宗仲景禹糧石脂丸，
及熟地五味菟絲輩，固攝下焦陰氣為主，如肝弱氣陷，脾胃氣虛下陷而脫者，
用攝陰益氣，兼以酸苦泄熱為主，如老年陽氣下陷，腎真不攝而脫者，
又有鹿茸陽起石等，提陽固氣一法，汪訒痷云，有氣熱血熱而肛反挻出者，
宜用芩連槐柏，及四物升柴之類，愚謂即或間有此症，終非可訓之法，
存之以質君子〔鄒滋九〕。

徐評，脫肛多由濁氣下降，濕痰毒火合併為害，故腫痛異常，此實症也，
必清其大腸之火，而用外治之藥以收之，無不立愈，其有虛人病後清氣下陷，
則用補中益氣之法以提之，十不得一者也，乃不論何因，俱用升提收斂之法，
肛門之痰火濁氣，將升提而置之何地耶，又脫肛之疾屬熱多，又用溫燥，更非所宜。

<h2>痿</h2>
湯六三，有年偏痿，日瘦，色蒼脈數，從金匱肺熱葉焦，則生痿躄論，〔肺熱葉焦〕。
玉竹、大沙參、地骨皮、麥冬、桑葉、苦百合、甜杏仁。

徐三歲，面瘰跗耎，此屬肺熱痿躄。連翹、花粉、黑山梔、赤小豆、桑葉、白通草。

張，濕中伏熱，沉著下焦，用苦勝濕，辛通氣分，然必循經入絡，漸次達及陽明，
〔濕火〕。
綿茵陳〔三錢〕、生茅朮〔五分〕、黃柏〔一錢半〕、晚蠶沙〔一錢〕、寒水石〔三錢〕、
茯苓皮〔三錢〕。又，色蒼脈實，體質強壯，雖年踰四旬，氣元充旺，
詢知平日善啖酒醴甘肥，此釀成濕火，蘊結下焦，今少腹微腫硬，二便滯濇，
自覺少腹氣脹上沖，兩足沉重艱於步履，腿股皮中甚熱，即內經所云，濕熱不攘，
大筋緛短，小筋弛長，緛短為拘，弛長為痿也，更述曾因熬煉膏藥，中有䗪蟲蜈蚣等物，
吸受穢濁毒氣，未始非與濕熱糾蓄，沉伏下焦，前議苦辛寒燥，茲再佐以搜逐絡隧，
然此病從口而入，必茹素戒飲，一二年之久，病根可拔，當恪守勿懈為要。
綿茵陳〔三錢〕、黃柏〔一錢半〕、用萆蘚
〔一錢〕、茯苓皮〔三錢〕、金鈴子〔一錢半〕、穿山甲〔三錢〕、大檳榔汁〔一錢〕。又，
綿茵陳、萆蘚、茯苓皮、黃柏、蠶沙、莫防己、龍膽草、山梔、青黛。又，病去七八，
常服二妙丸可也。
黃柏〔八兩略炒〕、茅山朮〔米泔浸切片同烏芝麻拌飯上蒸三五次去芝麻焙乾三兩〕，
二味研末水法丸，空心服三錢，開水下。

吳二十，雨濕泛潮外來，水穀聚濕內起，兩因相湊，經脈為痺痹，始病繼以瘡痍，
漸致痿緛筋弛，氣隧不用，濕雖阻氣，而熱蒸爍及筋骨，久延廢棄有諸，
〔濕熱蒸爍筋骨〕。大豆黃卷、飛滑石、杏仁、通草、木防己。

廉三二，診脈論體，從遺精漏瘍，繼而環跳穴通，遂不堪行走，臟陰傷及腑陽，
陽氣日加窒塞，經脈不司舒展，食入壅脘欲吐，大便旬日不通，痞阻日甚，而為痿症，
內經論治痿獨取陽明，無非流通胃氣，蓋胃脈主乎束筋骨利機關竅也，議用加溫膽湯，
〔胃氣窒筋骨不利〕。又，大便旬日不通，用更衣丸，取意小腸火腑，非苦不通，
非下不奪也。

某五歲，頭目口鼻喎邪，繼而足痿，此邪風入絡所致，〔邪風入絡〕。
○。羚羊角、犀角、元參、細生地、黃柏、川斛、川萆蘚。

俞，五旬又四，陽氣日薄，陽明脈絡空乏，不司束筋骨以流利機關，肩痛肢麻，
頭目如蒙，行動痿弱無力，此下虛上實，絡熱，內風沸起，當入夏陽升為甚，
燥濕利痰，必不應病，議清營熱以熄內風，〔陽明虛營絡熱內風動〕。
犀角、鮮生地、元參心、連翹心、冬桑葉、丹皮、鉤藤、明天麻。

陳，陽明脈空，厥陰風動，自右肩臂漸及足跗痿躄，長夏氣泄，秋半不主收肅，
顯然虛症，先用通攝方法〔肝胃虛內風動〕。
淡蓯蓉、熟地、杞子、川牛膝、川斛、茯苓、遠志〔炒黑〕、石菖蒲。

夏四四，自稚壯失血遺精，兩交夏月，四肢痿䫋，不得轉動指節亦不能屈曲，
凡天地間，冬主收藏，夏主發洩，內損多年不復元，陽明脈衰所致，〔肝胃虛〕。
當歸、羊肉膠、杞子、鎖陽、菊花炭、茯苓、青鹽。

吳三九，下焦痿躄，先有遺泄濕瘍，頻進滲利，陰陽更傷，雖有參耆朮，
養脾肺以益氣，未能救下，即如畏冷陽微，幾日飯後吐食，乃胃陽頓衰，
應乎外衛失職，但下焦之病，多屬精血受傷，兩投柔劑溫通之補，以腎臟惡燥，
久病宜通任督，通攝兼施，亦有古賢四斤四剛健步諸法互參，至於胃藥，必須另用，
夫胃腑主乎氣，氣得下行為順，東垣有升陽益胃之條，似乎相悖，
然芩連非苦降之氣味乎，凡吐後一二日，暫停下焦血分藥，即用扶陽理胃二日，
俾中下兩固，經旨謂陽明之脈，束筋骨以利機關，諒本病必有合矣，〔胃陽督腎皆虛〕。
○。鹿茸、淡蓯蓉、當歸、杞子、補骨脂、巴戟天、牛膝、柏子仁、茯苓、川斛，
吐後間服大半夏湯加淡乾薑薑汁。

沈，長夏濕熱，經脈流行氣鈍，兼以下元絡脈已虛，痿弱不耐，步趨常似酸楚，
大便或結或溏，都屬肝腎為病，然益下必佐宣通脈絡，乃正治之法，倘徒呆補，
恐季夏後，濕熱還擾，須為預理，〔濕熱肝腎虛〕。
鹿角霜、當歸、生茅朮、熟地〔薑汁製〕、茯苓、桑椹子、蓯蓉、巴戟、遠志、小茴，
金毛狗脊三觔，酒蒸，水熬膏和丸，淡鹽湯送下。

李四九，痿躄在下，肝腎病多，但素飲必有濕熱，熱瘀濕滯，氣血不行，筋縮，
肌肉不仁，體質重者難移，無非濕邪之深沉也，若論陽虛，不該大發瘡痍，
但久病非速攻，莫計效遲，方可愈疾。
細生地、鹹蓯蓉、當歸鬚、牛膝、黃柏、生刺蒺、川斛、萆薢。

包五三，寢食如常，脈沉而緩，獨兩腿內外肌肉麻木，五旬又三，陽脈漸衰，
蹻維不為用事，非三氣雜感也，溫通以佐脈絡之流暢，倣古賢四斤金剛之屬。
淡蓯蓉、枸杞子、牛膝、茯苓、白蒺藜、木瓜、萆蘚，金毛狗脊膏丸。

郭，兩足痿弱，遇冷筋掣，三年久病，藥力焉得速拔，況不明受病何因，
徒見病而治，難期速功，據云精滑溺後，通納下焦為宜。
淡蓯蓉、茯苓、川斛、生茅朮、生杜仲、金毛狗脊。

沈四四，眩暈怔忡，行走足肢無力，肌肉麻木，骨骱色變，早晨腹鳴瘕泄，
此積勞久傷陽氣，肝風內動，勢欲痿厥，法當脾腎雙補，中運下攝，固體治病，
〔脾腎陽虛〕。脾腎雙補丸山藥粉丸〔繆仲淳方〕。

沈三六，寢食如常，儀容日瘦，語言出聲，舌絡牽強，手足痿弱，不堪動作，
是肝腎內損，漸及奇經諸脈，乃痿痺痹之症，未能驟期速功，〔肝腎虛〕。
地黃飲子去萸味桂。

席，雨水後，診得右脈頗和，左關尺大，堅搏不附骨，春陽初萌，裡真漏泄，
有風動枯痿之慮，議乙癸同涵意。
熟地、淡蓯蓉、杞子、五味、萸肉、牛膝、川斛、茯神、菊花、山藥粉丸。

李氏，右肢跗足無力如痿，交子夜痰多嗆嗽，帶下且頻，是衝脈虛寒，浮火上升，
非治嗽清熱，夫衝為血海，隸於陽明，女科八脈，奇經最要，內經論之，
女子五七年歲，陽明日衰，今天癸將絕年歲，脈絡少氣，非見病慮淺之見，
愚意通陽攝陰以實奇脈，不必縷治，〔衝脈虛寒〕。
薛氏加減八味丸二兩勻七服鹽湯送下。

許，金瘡去血，乃經脈營絡之傷，若損及臟腑，倏忽莫救，後此嗔怒動肝，
屬五志中陽氣逆迸，與客邪化火兩途，苦辛泄氣，頻服既多，陽遂發泄，形雖若豐盈，
而收藏固攝失職，少腹約束，陽道不舉，背脊喜靠，步屨無力，皆是痿弱症端，
漸至痿廢，議以通納之法，專事涵養生真，冀下元之陽，八脈之氣，收者收，通者通，
庶乎近理，〔腎陽奇脈兼虛〕。
鹿角霜、淡蓯蓉乾、生菟絲粉、生杜仲粉、歸身、五味、大茴香、遠志、家韭子、
覆盆子、雲茯苓、蒜汁泛丸。

唐三四，脈左沉小，右弦，兩足腰膝痠耎無力，舌本腫脹，劑頸轟然蒸熱，
痰涎湧出味鹹，此腎虛收納少權，督脈不司約束，陰火上泛，內風齊煸，
久延痿厥沉痾，病根在下，通奇脈以收拾散越之陰陽為法，虎潛去知柏歸，
加枸杞青鹽，羊肉膠丸。

萬，脈濡弱，右大，心熱煩渴，兩足膝腰髀伸縮不得自如，此乃下焦陰虛，
熱爍筋骨而為痿躄，〔下焦陰虛〕。生虎潛去龜廣鎖加元參。

黃二四，冬藏精氣既少，當春夏發泄，失血遺精，筋弛骨痿，不堪行走，精血內怯，
奇脈中少氣，三年久損，若不絕慾安閒，有僂廢難狀之疾，〔骨痿〕。
鹿筋膠、羯羊肉膠、牛骨髓、豬脊髓、線魚膠、蓯蓉乾、紫巴戟、枸杞子、茯苓、
沙苑子、牛膝、青鹽。

某，病後，陰傷骨痿。生杜仲、熟地、龜甲、黃柏、虎骨、牛膝、當歸、巴戟。

某，症如歷節，但汗出，筋縱而痛，冬月為甚，腰脊傴僂形俯，據述未病前，
夢遺已久，是精血內損，無以營養筋骨，難以攻迫，議香茸丸，溫通太陽督脈，
〔督陽虛〕。鹿茸〔三兩〕、生當歸〔二兩〕、麝香〔一錢〕、生川烏〔五錢〕、雄羊腎〔三對〕，
酒煮爛，搗丸。經云，肺熱葉焦，則生痿躄，又云，治痿獨取陽明，
以及脈痿筋痿肉痿骨痿之論，內經於痿症一門，可謂詳審精密矣，奈後賢不解病情，
以諸痿一症，或附錄於虛勞，或散見於風濕，大失經旨，賴丹溪先生，特表而出之，
惜乎其言之未備也，夫痿症之旨，不外乎肝腎肺胃四經之病，蓋肝主筋，
肝傷則四肢不為人用，而筋骨拘攣，腎藏精，精血相生，精虛則不能灌溉諸末，
血虛則不能營養筋骨，肺主氣，為高清之臟，肺虛則高源化絕，化絕則水涸，
水涸則不能濡潤筋骨，陽明為宗筋之長，陽明虛，則宗筋縱，
宗筋縱則不能束筋骨以流利機關，此不能步屨，痿弱筋縮之症作矣，故先生治痿，
無一定之法，用方無獨執之見，如衝任虛寒而成痿者，通陽攝陰，兼實奇脈為主，
濕熱沉著下焦而成痿者，用苦辛寒燥為主，腎陽奇脈兼虛者，用通納八脈，
收拾散越之陰陽為主，如下焦陰虛，及肝腎虛而成痿者，用河間飲子虎潛諸法，
填納下焦，和肝熄風為主，陽明脈空，厥陰風動而成痿者，用通攝為主，
肝腎虛而兼濕熱，及濕熱蒸灼筋骨，而成痿者，益下佐以溫通脈絡，兼清熱利濕為主，
胃虛窒塞，筋骨不利而成痿者，用流通胃氣，及通利小腸火腑為主，胃陽腎督皆虛者，
兩固中下為主，陽明虛，營絡熱及內風動而成痿者，以清營熱熄內風為主，
肺熱葉焦而成痿者，用甘寒清上熱為主，邪風入絡而成痿者，以解毒宣行為主，
精血內奪，奇脈少氣而成痿者，以填補精髓為主，先生立法精詳，真可垂諸不朽矣，
〔鄒滋九〕。

徐評，下體痿弱，確是屬虛者多，案中多溫補肝腎，亦不為過，
但其中必兼有風痰寒濕，一味蠻補，亦有未到之處，此等方起於宋而盛於明，
古人不如是也。

<h2>痺痹</h2>
吳，風濕相搏，一身盡痛，加以墮水，外寒裡熱，痛極發厥，此屬周痺痹，〔周庳〕。
桂枝木、片薑黃、羚羊角、海桐皮、花粉、白蒺藜。又，
照前方去薑黃白蒺加大豆黃卷木防己。

鮑四四，風濕客邪，留於經絡，上下四肢流走而痛，邪行觸犯不拘一處古稱周痺痹，
且數十年之久，豈區區湯散可效，凡新邪宜急散，宿邪宜緩攻。
蜣螂蟲、全蝎、地龍、穿山甲、蜂房、川烏、麝香、乳香，右藥製末，
以無灰酒煮黑大豆汁泛丸。杜三三，溫暖開泄，驟冷外加，風寒濕三氣交傷為痺痹，
遊走上下為楚，邪入經隧，雖汗不解，貴乎宣通。
桂枝、杏仁、滑石、石膏、川萆蘚、漢防己、苡仁、通草。又，經脈通而痛痺痹減，
絡中虛則痿弱無力，周身汗出，陽泄已多，
豈可再用苦辛以傷陽泄氣乎，內經筋緩為陽明脈虛，當宗此旨。
○。黃耆、防風、白朮、茯苓、炙草、桂枝、當歸、白芍、苡仁，又，
大凡邪中於經為痺痹，邪中於絡為痿，今痺痹痛全止，行走痿弱無力，經脈受傷，
陽氣不為護持，法當溫養通補，經旨春夏養陽，重在扶培生氣耳。黃耆〔四兩〕、
茯苓〔三兩〕、生白朮〔三兩〕、炙草、淡蓯蓉〔二兩〕、當歸〔三兩〕、牛膝〔二兩〕、
仙靈脾〔二兩〕、虎骨膠、金毛狗脊〔十二兩無灰酒浸半日浸熬膏〕、膠膏為丸。

劉三一，瀕海颶風潮濕，著於經脈之中，此為周痺痹，痺痹則氣血不通，
陽明之陽不主司事，食腥膩遂不化為溏瀉，病有六七年，正虛邪實，不可急攻，宜緩。
生白朮、生黃耆、海桐皮、川桂枝木、羌活、防風。

周，痛勢流走而腫，後感外邪，參藥不可與也，從行痺痹治，〔行痺痹〕。
羌活、木防己、石膏、生甘草、海桐皮、杏仁。

吳，寒入陰分，筋骨痛耎，此為痺痹症，遺泄內虛，忌用表散劫真。
當歸、沙苑、北細辛、桂枝木、生白朮、茯苓。又，
虎骨、當歸、北細辛、生白朮、茯苓。又，行痺痹入左足，
生虎骨、防己、萆蘚、苡仁、半夏、茯苓。

某氏，風濕發熱，萃於經脈脈，腫痛游走，病名行痺痹，世俗呼為歷節風是也，
桂枝、羌活、石膏、甘草、杏仁、防風，又，行痺痹，腹中痛，便難，不知飢。
瓜蔞皮、紫苑、杏仁、鬱金、半夏、山梔、桑枝。

俞，肩胛連及臂指，走痛而腫，一年，乃肢痺痹也，絡虛留邪，和正祛邪，〔肢痺痹〕。
黃耆、防風、海桐皮、生白朮、歸身、川羌活、片薑黃、白蒺藜。

李三四，脈小弱，當長夏四肢痺痹痛，一止之後，筋骨不甚舒展，此衛陽單薄，
三氣易襲，先用陽明流暢氣血方。黃耆、生白朮、漢防己、川獨活、苡仁、茯苓。

朱三二，肢痺痹痛頻發。
羚羊角、木防己、川桂枝尖、晚蠶沙、川萆蘚、白通草、生苡仁、茯苓。

汪，冬月溫暖，真氣未得潛藏，邪乘內虛而伏，因驚蟄節春陽內動伏氣乃發，
初受風寒，已從熱化，兼以夜坐不眠，身中陽氣，亦為泄越，
醫者但執風寒濕三邪合成為痺痹，不時＠隨時變之理，羌防葛根，再泄其陽，
必致增刻矣，焉望痛緩，議用仲景木防己湯法。
木防己、石膏、桂枝、片薑黃、杏仁、桑枝。又，氣中伏邪得宣，右肢痺痹痛已緩，
血分留熱壅著，左肢痛勢未衰，足微腫，體質陰虛，仍以宣通輕劑。
羚羊角、桂枝木、片薑黃、花粉、木防己、杏仁、桑皮。

顧，濕熱流著，四肢痺痹痛。川桂枝、木防己、蠶沙、石膏、杏仁、威靈仙。

某，左脈如刃，右脈緩濇，陰虧本質，暑熱為瘧，水穀濕氣下墜，肢末遂成攣痺痹，
今已便瀉減食畏冷，陽明氣衰極矣，當緩調，勿使成疾，〔寒濕〕。
生白朮、狗脊、獨活、茯苓、木防己、仙靈脾、防風、威靈仙。又，濕痺痹，脈絡不通，
用苦溫滲濕小效，但汗出形寒泄瀉，陽氣大傷，難以濕其生熱例治，
通陽宣行以通脈絡，生氣周流，亦卻病之義也。
生於朮、附子、狗脊、苡仁、茯苓、萆蘚。

徐十九，長夏濕勝氣阻，不飢不食，四肢痺痹痛，痛甚於午後子前，
乃陽氣被陰濕之遏，色痿黃，脈小濇，以微通其陽，忌投劫汗。
茯苓、萆薢、木防己、晚蠶沙、澤瀉、金毛狗脊。

黎，肢腠麻痺痹，足膝為甚。
當歸、杞子、生虎骨、油松節〔各二兩〕、川芎、狗脊、萆薢、淮牛膝、仙靈脾、
檀香泥、白茄根、沙苑〔各一兩〕，火酒醇酒各半，浸七日。某三七，寒濕滯於經絡，
身半以下筋骨不舒，二便不爽，若非迅疾飛走，不能效，蠲痛丹。

某，勞力感濕，腰痺痹酸痛，四肢乏力。
生杜仲、生苡仁、沙苑子、茯苓、粗桂枝木、金毛狗脊、晚蠶沙、木防己。

某，十五年中，痺痹痛三發，述痛久流及肢節骨骱，屈曲之所皆腫赤，
此寒濕變熱為解，病在軀殼筋骨，無害命之理，但病深沉下甚，已屬陰邪，小腹脹，
小溲全無。
川獨活〔八分〕、漢防己〔八分〕、川熟附〔八分〕、粗桂枝木〔一錢〕、茯苓〔五錢〕、
川萆薢〔一錢〕、木豬苓〔一錢〕。又，
生白朮〔三錢〕、茯苓〔三錢〕、川熟附〔一錢〕、川獨活〔五分〕、北細辛〔一分〕、
漢防己〔五分〕、豬苓〔一錢半〕、澤瀉〔一錢〕。又，陽虛濕痺痹，痺痹愈，下焦無力，
用斡旋其陽。茯苓〔四兩〕、生白朮〔二兩〕、泡淡生乾薑〔一兩〕、肉桂〔五錢〕，
已上四味，生研末，滾水泛丸，每早服三錢，開水下。

何三六，脈沉，目黃舌腫，周身四肢疹發，胃痛，肢末皆腫強，遇冷飲涼即病，
此久伏濕邪，陽氣傷損，議溫氣分以通周行之脈。
川烏頭、生白朮、桂枝木、茯苓、半夏、薑汁。

唐嫗，右後脅痛連腰胯，發必惡寒逆冷，暖護良久乃溫，此脈絡中氣血不行，
遂至凝塞為痛，乃脈絡之痺痹症，從陽維陰維論病。
鹿角霜、小茴香、當歸、川桂枝、沙苑、茯苓。

王，努力，經氣受傷，客邪乘衛陽之疏而入，風濕阻遏經隧，為腫為痛，大汗連出，
痛仍不止，而大便反滑，其濕邪無有不傷陽氣者，固衛陽以卻邪，古人正治，
以濕家忌汗耳，〔風濕〕。
生於朮〔三錢〕、防風根〔五分〕、生黃耆〔三錢〕、片薑黃〔一錢〕、桂枝木〔五分〕、
海桐皮〔一錢〕、羌活〔五分〕、獨活〔五分〕。又，
人參〔一錢〕、生於朮〔二錢〕、黃耆〔三錢〕、炒當歸〔一錢半〕、川桂枝〔一錢〕、
炙甘草〔五分〕、煨薑〔七分〕、南棗〔二枚〕。又，風濕腫痺痹，舉世皆以客邪宜散，
愈治愈劇，不明先因勞倦內傷也，蓋邪之所湊，其氣必虛，參朮益氣，佐以風藥，
氣壯托出其邪，痛斯止矣，病人自云，手足如墮如無，詎非陽微不及行乎四末乎，
此皆誤治，致參藥過費耳。
人參〔一錢〕、生於朮〔二錢〕、黃耆〔二錢〕、歸身〔一錢半〕、肉桂〔三分〕、
炙甘草〔三分〕、煨薑〔一錢〕、南棗〔一枚〕。又，遺泄陰傷，兼以斂攝。
人參〔一錢〕、生於朮〔二錢〕、黃耆〔三錢〕、歸身〔一錢〕、炙草〔五分〕、熟地〔三錢〕、
茯神〔三錢〕、五味〔五分〕、白芍〔一錢〕。〔丸方〕人參
〔二兩〕、黃耆〔四兩〕、茯神〔二兩〕、杞子〔二兩〕、鹿角霜〔二兩〕、鹿茸〔二兩〕、
歸身〔三兩〕、炙草〔一兩〕、菊花炭〔二兩〕，煉蜜丸。

王，風濕痺痹痛。防己、生於朮、川獨活、茯苓、炒黃柏、生苡仁。又，痺痹在四肢，
羚羊角、白蒺藜、海桐皮、滑石、大豆黃卷、苡仁。又，
照前方去蒺藜苡仁加連翹青菊葉花粉。又，
羚羊角、犀角、連翹、海桐皮、大豆黃卷、花粉、薑黃、金銀花。

金，風濕熱走痛，二便不通，此痺痹症也。
杏仁、木防己、寒水石、鬱金、生石膏、木通。

李，風濕肌腫而痛，畏熱。炒黃柏、茅朮、製蒺藜、木防己、秦艽、鉤藤。又，
黃柏、防己、茯苓、苡仁、萆蘚、虎骨。

楊，四肢流走痺痹痛，風勝移走，濕凝為腫，下焦為甚，邪入陰分，蠲痛丹。

蔣氏，便溏食少，腰腹已下骨骱肢肢節沉痛。
人參、生於朮、製白松香、茯苓、漢防己、北細辛、川獨活、苡仁。

王，身半已上屬陽，風濕雨露從上而受，流入經絡，與氣血交混，遂為痺痹痛，
經月來，外邪已變火化，攻散諸法，不能取效，急宜宣通清解，毋使布及流注。
防己、薑黃、蠶沙、杏仁、石膏、滑石。

毛氏，風濕相搏，一身腫痛，周行之氣血為邪阻蔽，倣仲景木防己湯法。
木防己、石膏、杏仁、川桂枝、威靈仙、羌活。

洪四三，濕盛生熱生痰，漸有痿痺痹之狀，乃陽明經隧為壅，
不可拘執左屬血右屬氣也，金匱云，經熱則痺痹，絡熱則痿，今有痛處，治在氣分，
〔濕熱〕。生於朮〔三錢〕、生黃耆
〔三錢〕、片薑黃〔一錢〕、川羌活〔一錢〕、半夏〔一錢〕、防風〔五分〕、加桑枝〔五錢〕。

又，耆朮固衛升陽，左肩胛痛未已，當治營中，以辛甘化風法。
黃耆、當歸、炙草、防風、桂枝、肉桂，骨骱走注行痛身體，身體重著，不能轉舒，
此為濕痺痹，但陽虛之質，忌辛散苦寒藥。
桂枝木、木防己、苡仁、羚羊角、大豆黃卷、杏仁、橘紅。

方，左脈弦大，面赤痰多，大便不爽，此勞怒動肝，令陽氣不交於陰，
陽維陽蹻二脈無血營養，內風爍筋，跗（足廉）痺痹暮夜為甚者，厥陰旺時也，病在脈絡。
金斛、晚蠶沙、漢防己、黃柏、半夏、萆薢、大檳榔汁。又，痛右緩，左痛，
濕熱未盡，液虛風動也。

生地、阿膠、龜版、穭豆皮、茯苓、通草。

某十九，舌白，目彩油光，腰痺痹痛，濕邪內蘊，尚未外達，必分利濕邪為主。
杏仁、蘇梗、木防己、厚朴、茯苓皮、花粉、晚蠶沙、茵陳。

吳氏，風濕化熱，蒸於經絡，周身痺痹痛，舌乾咽燥，津液不得升降，營衛不肯宣通，
怕延中痿。生石膏、杏仁、川桂枝、苡仁、木防己，又，
石膏、杏仁、木防己、炒半夏、橘紅、黑山梔、薑汁、竹瀝。

石，脈數右大，溫漸化熱，灼及經絡，氣血交阻，而為痺痹痛，陽邪主動，自為遊走，
陽動化風，肉腠浮腫，俗諺稱為白虎歷節之謂。
川桂枝、木防己、杏仁、生石膏、花粉、鬱金，又，
照前方去鬱金加寒水石晚蠶沙通草。又，脈大已減，右數象未平，痛緩什七，
肌膚甲錯，發癢，腹微滿，大便不通，陽明之氣未化，熱未盡去，陰已先虛，
不可過劑。麻仁、鮮生地、川斛、丹皮、寒水石、鉤藤。

某，久痺痹釀成歷節，舌黃痰多，由濕邪阻著經脈。
漢防己、嫩滑石、晚蠶沙、寒水石、杏仁、苡仁、茯苓。

宋，病者長夏霉天奔走，內踝重墜發斑，下焦痛起，繼而筋掣，及於腰窩左臂，
經云，傷於濕者，下先受之，夫下焦奇脈不流行，內踝重著，陰維受邪，久必化熱爍血，
風動內舍乎肝膽，所謂少陽行身之側也，診得右脈緩，左脈實，濕熱混處血絡之中，
搜逐甚難，此由濕痺痹之症失治，延為痿癈沉痾矣，三年病根，非倉猝迅攻，
姑進先通營絡，參之奇經為治，考古聖治痿痺痹，獨取陽明惟通則留邪可拔耳，
〔濕熱入血絡〕。鹿角霜、生白朮、桂枝、茯苓、撫芎、歸鬚、白蒺藜、黃菊花。

某，初病濕熱在經，久則瘀熱入絡，膿瘍日多未已，漸而筋骨疼痛，金匱云，
經熱則痺痹，絡熱則痿，數年宿病，勿事速攻，夜服蒺藜丸。
犀角、元參、連翹心、野赤豆皮、細生地、丹參、薑黃、桑枝。

張二九，四肢經隧之中，遇天令陰晦，疼痛拘攣，癰疽瘍潰膿，其病不發，
瘍愈病復至，仰且時常衄鼽，經以風寒濕三氣合而為痺痹，然經年累月，外邪留著，
氣血皆傷，其化為敗瘀凝痰，混處經絡，蓋有諸矣，倘失其治，年多氣衰，
延至廢棄沉痾，〔痰血壅塞經絡〕。
當歸鬚〔四兩〕、乾地龍〔二兩〕、穿山甲〔二兩〕、白芥子〔一兩〕、小撫芎〔一兩〕、
生白蒺〔二兩〕、酒水各半法丸。

沈，從來痺痹症，每以風寒濕三氣雜感主治，召恙之不用，由乎暑喝外加之濕熱，
水穀內蘊之濕熱，外來之邪，著於經絡，內受之邪，著於腑絡，故辛解汗出，
熱痛不減，余以急清明而致小愈，病中復反者，口鼻復吸暑熱也，是病後宜薄味，
使陽明氣爽，斯清陽流行不息，肢節脈絡舒通，而痺痹痿之根盡拔，至若溫補而圖速效，
又非壯盛所宜，〔暑傷氣濕熱入絡〕。
人參、茯苓、半夏、廣皮、生於朮、枳實、川連、澤瀉、竹瀝薑汁法丸，
暮服白蒺藜丸。

某，冬月溫舒，陽氣疏豁，風邪由風池風府，流及四末，古為痺痹症，忽上忽下，
以風為陽，陽主動也，診視鼻明，陽明中虛可見，卻邪之劑，在乎宣通經脈，
〔衛陽疏風邪入絡〕。桂枝、羚羊角、杏仁、花粉、防己、桑枝、海桐皮、片薑黃。又，
症已漸安，脈絡有流通意，仲景云，經熱則痺痹，絡熱則痿，知風淫於內，治以甘寒，
寒可去熱，甘味不傷胃也。○。甜杏仁、連翹、元參、花粉、菉豆皮、梨汁。又，
餘熱尚留，下午足寒，晨餐頸汗，胃未調和，食不甘美，因大微溏，不必過潤。
北沙參、麥冬、川貝、川斛、陳皮、穀芽。

沈三七，用養肝血熄風方，右指仍麻，行走則屈伸不舒，戌亥必心熱煩蒸，
想前法不效，杞歸辛溫，陽動風亦動矣，議去辛用鹹，若疑慮途次瘧邪未盡，
致脈絡留滯，兼以通逐緩攻亦妙，〔肝陰虛瘧邪入血絡〕。
熟地、龜膠、阿膠、秋石、天冬、麥冬、五味、茯神、蜜丸晨服，
桃仁、穿山甲、乾地龍、撫芎、歸鬚、丹皮、紅花、沙苑、香附汁丸，夜服。

某，仲景以經熱則痺痹，絡熱則痿，今痺痹痛多日，脈中筋急，熱入陰分血中，
致下焦為甚，所謂上焦屬氣，下焦屬血耳，〔熱入下焦血分〕。
柏子仁、當歸、丹皮、鉤藤、川斛、沙苑，又，痺痹痛，右膝甚。
生虎骨、柏子仁、牛膝、萆薢、苡仁、茯苓。

某四八，脈弦勁，右足踝（足廉）腫痛，得煖得摩稍適，此風寒濕三氣，
混入經隧而為痺痹也，當用辛溫，宣通經氣為要，〔風寒濕入下焦經隧〕，活絡丹一丸，
陳酒下。

某，痺痹痛在外踝筋骨，妨於行走，邪留經絡，須以搜剔動藥。
川烏、全蝎、地龍、山甲、大黑豆皮。

某，病後過食肥膩，氣滯熱鬱，口膩粘涎，指節常有痺痹痛，當從氣宣通方法，
〔氣滯熱鬱〕。蘇梗、杏仁、蔞皮、鬱金、半夏麯、橘紅。

陳五四，勞動太過，陽氣煩蒸，中年液衰風旋，周身痺痹痛，此非客邪，
法宜兩調陽明厥陰，〔肝胃虛滯〕。黃耆、生白朮、製首烏、當歸、白蒺藜、黑穭豆皮。

張五三，煩勞鬱勃之陽，變現熱氣內風，內經以熱淫風消，必用甘寒，
前議謂酒客不喜甘味，且痰多食少，亦忌甘膩滋滯，用清少陽膽熱者，
酒氣先入肝膽也，酒汁濕著，腸胃受之，理明以通胃，胃腸機流行，食加，滑泄頗減，
今者氣熱，當午上冒，經絡痺痹痛亦減於平日，主以和陽甘寒，宣通經脈佐之，
〔肝膽風熱〕。
○。童桑、羚羊角、天門冬、枸杞子、白蒺藜、丹皮、茯苓、霍山石斛、共熬膏。

某氏，血虛風痺痹，骨骱腫痛。羚羊角、細生地、元參、當歸、桂枝、桑枝、白蒺藜。

金三二，痺痹痛在下，重著不移，論理必係寒濕，但左脈搏數，經月遺泄三四，
痛處無形，豈是六淫邪聚，然隧道深遠，藥餌未易奏功，佐以艾灸，冀得效靈，
〔精血虛〕。
枸杞子、肉蓯蓉、虎骨膠、麋角膠、杜仲、桑椹子、天冬、沙苑、茯苓、溶膠丸。

孫，脈右大，陽明空，氣短閃爍欲痛，〔氣虛〕。
人參、生黃耆、熟白朮、炙草、廣皮、當歸、白芍、半夏、防風根、羌活，又，
益氣頗安，知身半已上痺痹痛，乃陽不足也，
人參、黃耆、熟於朮、炙草、桂枝、歸身、白芍、川羌。沈，痺痹痛在右，氣弱有痰。
生於朮、川桂枝、川獨活、片薑黃、白茯苓、陳防己。

王，辛香走竄，宣通經隧壅結氣分之濕，有卻病之能，無補虛之益，大凡藥餌，
先由中宮以布諸經，中焦為營氣之本，營氣失養，轉旋自鈍，然攻病必藉藥氣之偏，
朝夕更改，豈是去疾務盡之道，另於暮夜進養營一貼，〔營虛〕。
人參、茯苓、桂枝木、炙草、當歸、炒白芍、南棗。

吳三六，筋縱痛甚，邪留正痺痹，當此天暖，用針刺以宣脈絡，初補氣血之中，
必佐宣行通絡之治，〔筋痺痹〕。生黃耆、防風、桂枝、炒黑常山、歸身、青菊葉汁。

某，痺痹痛偏左，入夜尤甚，血中之氣不行，〔血中氣滯〕。
歸鬚、桑枝、苡仁、白蒺藜、薑黃、木防己。

劉三八，周禮採毒藥以供醫事，蓋因頑頓沉痼，著於軀殼，非臟腑虛損，
故必以有毒攻拔，使邪不留存，凝著氣血，乃效，既效矣，經云，大毒治病，
十去其五，當此只宜愛護身體，勿勞情志，便是全功道理，愚人必曰以藥除根，
不知天地之氣，有勝有復，人身亦然，穀食養生，可御一生，藥餌偏勝，豈可久服，
不觀方士煉服金石丹藥，疽發而死者比比，〔血虛絡濇〕。
○。何首烏、黑芝麻、桑枝桂枝湯砭丸。

某，脈沉小數，營中留熱，骱骨尚有微疼，宜通經絡，佐清營熱，〔營中熱〕。
鉤藤、細生地、當歸鬚、白蒺藜、丹皮、片薑黃。此症與風病相似，但風則陽受之，
痺痹則陰受之，故多重著沉痛，其在內經，不越乎風寒濕三氣，然四時之令，皆能為邪，
五臟之氣，各能受病，其實痺痹者，閉而不通之謂也，正氣為邪所阻，臟腑經絡，
不能暢達，皆由氣血虧損，腠理疏豁，風寒濕三氣，得以乘虛外襲，留滯於內，
致濕痰濁血，流注凝濇而得之，故經云，三氣雜至，合而為痺痹，又云風勝為行痺痹，
寒勝為痛痺痹，濕勝為著痺痹，以及骨痺痹筋痺痹脈痺痹肌痺痹皮痺痹之義，可知痺痹病之症，
非偏受一氣足以致之也，然而病症多端，治法亦異，余亦不能盡述，
茲以先生治痺痹之法，為申明一二，有衛陽疏，風邪入絡而成痺痹者，以宣通經脈，
甘寒去熱為主，有經脈受傷，陽氣不為護持而為痺痹者，以溫養通補，扶持生氣為主，
有暑傷氣濕熱入絡而為痺痹者，用舒通脈絡之劑，使清陽流行為主，有風濕腫痛而為痺痹者，
用參朮益氣，佐以風藥壯氣為主，有濕熱傷氣，及溫熱入血絡而成痺痹者，
用固衛陽以卻邪，及宣通營絡，兼治奇經為主，有肝陰虛，虛邪入絡而為痺痹者，
以鹹苦滋陰，兼以通逐緩攻為主，有寒濕入絡而成痺痹者，
以微通其陽兼以通補為主，有氣滯熱鬱而成痺痹者，從氣分宣通為主，
有肝胃虛滯而成痺痹者，以兩補厥陰陽明為治，有風寒濕入下焦經隧而為痺痹者，
用辛溫以宣通經氣為主，有肝膽風熱而成痺痹者，用甘寒和陽，宣通脈絡為主，
有血虛絡濇，及營虛而成痺痹者，以養營養血為主，又有周痺痹行痺痹肢痺痹筋痺痹，
及風寒濕三氣雜合之痺痹，亦不外乎流暢氣血，祛邪養正，宣通脈絡諸法，故張景岳云，
治痺痹之法，祗宜峻補真陰，宣通脈絡，使氣血得以流行，不得過用風燥等藥，
以再傷陰氣，亦見道之言也，〔鄒滋九〕。

徐評，案多重複，可刪，既知風寒濕為痺痹，則盡屬外邪可知，
而用人參及溫補之藥者，十居二三，恐有留邪之患，凡屬形體之疾，當外治，
不明外治之法，服藥雖中病，僅得醫術之半耳。

<h2>痙厥</h2>
李，先因嘔吐腹痛，隨即昏迷，此氣火痰上蒙清神為厥，先用烏梅擦牙，
令牙關得開，然後用藥，〔痰火上閉〕，至寶丹三分。

某，陽氣暴張，精絕，令人煎厥，〔煎厥〕。
細生地〔一兩〕、阿膠〔三錢〕、出山鉛〔打薄五錢〕、調珍珠末〔一錢〕，又，煎厥者，
下焦陰液枯燥，衝氣上逆為厥，議用鹹寒降逆，血肉填陰。
細生地、元參、龜膠、阿膠、淡菜、蚌水。又，液涸消渴，都是臟陰為病，前議填陰，
藥汁濃膩不能多進，但胃口不醒，生氣何以再振，陽明陽土，非甘涼不復，況肝病治胃，
自來有諸。人參、麥冬、川斛、新會皮、白粳米、乾佩蘭葉。

王四一，經云，煩勞則張，精絕辟積於夏，令人煎厥，夫勞動陽氣弛張，
則陰精不司留戀其陽，雖有若無，故曰絕，積之既久，逢夏季陽正開泄，
五志火動風生，若煎熬者然，斯為暈厥耳，治法以清心益腎，使肝膽相火，
內風不為暴起，然必薄味靜養為穩。
連翹心、元參心、竹葉心、知母、細生地、生白芍。

某二九，腎厥由背脊而升，發時手足逆冷，口吐涎沫，喉如刀刺，蓋足少陰經脈，
上循喉嚨，挾舌本，陰濁自下上犯，必循經而至，倣許學士椒附意，通陽以泄濁陰耳，
〔腎厥〕。炮附子、淡乾薑、川椒、胡蘆巴、半夏、茯苓、薑汁泛丸。

某，腎厥，氣逆至頭，玉貞丸二十粒。

盛四九，臍上心下熱熾，咽喉間陳腐氣，遂神昏仆厥，經時汗出而醒，
病來口湧血沫，乃膻中熱擁，以致心竅受蒙，若非芳香清透，不能宣通絡中瘀痺痹，
〔膻中熱鬱心竅蒙〕。
生烏犀角〔一兩〕、天竺黃〔一兩〕、丹參〔一兩〕、鬱金〔一兩〕、雲茯神〔一兩〕、
石菖蒲〔五錢〕、麝香〔一錢〕、冰片〔五分〕，各生研，野赤豆皮煎湯泛丸，
竹葉湯送下二錢，食後服。

謝女，熱鬱於內，則機竅不靈，春令升泄，木火化風旋擾，瘈瘲搐搦，有癲癎之慮，
不可進通經，再劫其陰液。細生地、鬱金、犀角、丹參、石菖蒲、生白芍、竹瀝。又，
火淫於內，治以苦寒，佐以鹹寒。黃連、黃芩、黃柏、黑山梔、牡蠣、生地，
沖入方諸水。又，脈左堅，經阻半載，戌亥陰時，厥逆肢掣，逾時方甦，即欲渴飲，
龍薈宣竅，鹹苦清火未效，且大便兩旬不解，定是熱結在血，倣古人厥應下之義，
用張子和玉燭散，玉燭散。

羅，溫邪內陷，津液被劫，厥陽挾內風上逆，遂致痙厥，〔溫邪劫液風陽上逆〕。
生牡蠣、阿膠、熟地炭、生白芍、炒遠志、石菖蒲。又，厥陰誤進剛藥，五液劫盡，
陽氣與內風鴟張，遂變為痙，平昔內損，繼以暴邪，本屬難調，此陰氣竭絕，
戌亥當防。熟地炭、磁石、生白芍、木瓜、遠志、茯神。

毛，瘦人而病溫熱，神呆舌赤，診脈時，兩手牽掣震動，此津液受劫，肝風內鼓，
是發痙之原，議以養胃汁熄肝風，務在存陰耳，用仲景復脈湯法，去參薑桂。

余，脈細促，神迷，舌縮言蹇，耳聾，四肢牽引，牙關不緊，病已月餘，
乃溫邪劫液陽浮獨行，內風大震，變幻痙厥危痾，議以育陰熄風法，必得痙止神清，
方有轉機。
阿膠〔二錢〕、雞子黃〔一枚〕、人參〔秋石拌烘一錢〕、天冬〔一錢〕、細生地〔二錢〕、
白芍〔一 錢半〕。又，神氣稍甦，脈來斂靜，五液交涸，風陽尚動，滋液救其焚燎，
清補和陽去熱，用藥全甘寒，津液來復，可望向安。
阿膠、人參、淡菜、鮮生地、天冬、川斛。毛，少陰不藏，溫邪深入，喘促汗出，
渴不多飲，舌辛似縮，症非輕小，擬用復脈湯，為邪少虛多之法，去薑。又，
舌絳汗泄，齒燥痰膩，熱劫津液，最防痙厥，復脈湯去薑桂。

唐，積勞伏暑，欲寐時，心中轟然上升，自覺神魂縹緲，此皆陽氣上冒，內風鼓動，
所以陡然昏厥，〔暑邪內陷胞絡閉結〕。
○。石膏、知母、甘草、粳米、生地、麥冬、竹葉心。

方，熱閉神狂，因乎食復，畏人與肢筋牽動，仍屬暑病變痙，通三焦以清明，
冀有轉機，紫雪丹二錢。又，舌欲痿，膚燥筋掣，熱劫脂液殆盡為痙，用河間甘露飲，
再服紫雪丹一錢。

楊，暑由上受，先入肺絡，日期漸多，氣分熱邪逆傳入營，遂逼心胞絡中，
神昏欲躁舌音縮，手足牽引，乃暑熱深陷，謂之發痙，熱閉在裡，肢體反不發熱，
熱邪閉則外脫，豈非至急，考古人方法，清絡熱必兼芳香，開裡竅以清神識，
若重藥攻邪，直走腸胃，與胞絡結閉無干涉也。
○。犀角、元參、鮮生地、連翹、鮮菖蒲、銀花，化至寶丹四丸。金，暑熱結聚於裡，
三焦交阻，上則神呆不語，牙關不開，下則少腹衝氣，小溲不利，邪結皆無形之熱閉塞，
漸有痙厥之狀，昨大便既下，而現此象，豈是垢滯，議芳香宣竅，通在裡蘊熱，
紫雪丹一發五分開水化勻三服。

鮑，舌白，渴欲冷飲，氣促，嗆咳而呃，胸悶昏譫，此暑風濕熱穢濁痺痹塞，
宿垢尚在小腸，旬日間漸變痙厥，是為險機，議逐穢結，以冀稍清。
大杏仁、連翹心、竹葉心、川貝母、菖蒲根汁、辰砂益元散，煎藥化牛黃丸一服。

蔡，暑濕熱，都著氣分，乃消食苦降滋血亂治，熱熾津涸，舌板成痙，究竟閉阻竅，
勢屬不穩。人參、生甘草、石膏、知母、粳米。

潘二八，肝陽化風，上冒為厥，風陽內爍，脂液涸而作痛，此非實症，剛燥忌用，
〔肝風〕。生地、阿膠、牡蠣、天冬、茯神、生白芍。

夏五二，中年已後，陽氣日衰，是下焦偏冷，陽不及護衛周身，氣分更虛，
右肢如痿，當春地氣上升，身中肝風大震，心嘈嗔怒，痰湧音啞，乃厥象也，
皆本氣自病，最難見效。熟地、熟淡附子、牛膝炭、炒麥冬、遠志炭、茯苓。

馬，面青㿠白，入夜顴頰漸赤，耳聾，舌心乾板而縮，並不渴飲，間有寒戰後熱，
此厥陰肝臟液涸風旋，勢成痙厥危症，勉從經旨之訓，肝苦急，當食甘以緩之。
甘麥大棗湯加阿膠。

陸，面青，頭痛動搖，手足搐搦牽掣，驚嚇惱怒，病從肝起，如饑求食，晝夜無寐，
都是肝風盤旋鼓舞，漸為癎厥，此乃五志之病。
阿膠、牡蠣、生地、天冬、小麥、生白芍。

某，衝氣巔脹厥，龍薈丸一錢二分。

顧，此痿厥也，蓋厥陰風旋，陽冒神迷則為厥，陽明絡空，四末不用，而為痿厥，
午後黃昏，乃厥陰陽明旺時，病機發現矣，凡此皆屬絡病，金匱篇中有之，仲景云，
諸厥宜下，下之利不止者死，明不下降之藥，皆可止厥，但不硝黃再傷陰陽耳，
但積年沉痾，非旦夕速效可知矣。活鱉甲、真阿膠、方諸水、鮮生地、元參、青黛，又，
照方去元參加天冬。厥從肝起，其病在下，木必得水而生，陰水虧，斯陽風爍筋，
而絡中熱沸即厥，拙擬血屬介類，味鹹入陰，青色入肝，潛陽為法。又，陰絡空隙，
厥陽內風掀然鼓動而為厥，余用鹹味入陰和陽，介類有情之潛伏，頗見小效，
但病根在下深遠，湯劑輕淫，焉能填隙，改湯為膏，取藥力味重以填實之，
亦止厥一法。鮮鱉甲、敗鱉版、豬脊髓、羊骨髓、生地、天冬、阿膠、淡菜、黃柏，
熬膏，早服七錢，午服四錢。

林，據說六七年前，驚駭起病，氣從左脅有聲，攻及胸膈，心中脹極，氣降脹減，
必汗出溲溺，此屬肝厥，凡煩勞動怒，即刻舉發，肝木風火內寄，其來必驟，
且有聲音，久恙非湯藥可投，緩調須用丸藥，更發作自必輕減。
人參、乾薑、附子、桂枝、川椒、小川連、川楝子、當歸、白芍、烏梅肉丸。

顧，平昔腸紅，陰絡久傷，左脅下宿瘕，肝家風氣易結，形瘦面青，陰虛，
陽氣易冒，血絡不得凝靜，諸陽一并遂為厥，衝氣自下犯胃為呃，症似蓄血為狂，
奈脈細勁，咽喉皆痛，真陰枯槁之象，水液無有，風木大震，此剛劑強鎮，
不能熄其厥冒耳。生雞子黃〔一枚〕、真阿膠〔二錢〕、淡菜〔泡洗五錢〕、龜版〔五錢〕，
沖入熱童便不杯。

戴，酒客中虛多濕，陽明素虛，厥陰來乘，當穀雨土旺用事，風木與陽俱升逆，
鬱冒而厥，此平昔積勞內因，與外邪涉，閱醫多用風藥，是再傷肌表護衛之陽，
乃召風以致中耳。○。川桂枝、羚羊角、炒半夏、橘紅、明天麻、茯苓、當歸、鉤藤。

吳三十，肝風癎厥，迅發莫制，都因腎真內怯，平素多遺，診脈芤弱，議用固本丸，
固本加五味萸肉龍骨金箔蜜丸。

謝五八，有年下虛，春木自地而升，陽浮上蒙清竅，經云，下虛上實，為厥癲疾，
肝風內震，倘加惱怒，必致厥仆痱中，大忌攻痰祛風藥。
熟地、天冬、萸肉、五味、牛膝、龜甲、磁石、茯神、遠志、菖蒲。

夏十九，少腹氣攻有形，嘔吐頭脹，陰脈不至頭，而厥陰脈上至巔頂，四肢逆冷，
即厥象也，不是瘧母宿冷，肝脈環遶陰器為遺洩，〔厥陰寒厥〕。
炒黑川椒、川楝子、炒橘核、青木香、小茴香、茯苓。

王，右脈已伏，左小緊，四肢冰冷，乾嘔煩渴，厥陰濁泛，胃陽欲絕，此屬痛厥，
姑以辛熱泄濁通陽。泡淡吳萸、製附子、川楝子、延胡索、淡乾薑、茯苓。又，
脈微為無陽，下利冷汗，嘔逆不食，肢厥不肯回陽，一團濁陰阻蔽，卻有閉脘之危，
議四逆之屬，議陽驅濁。人參、淡附子、枳實、茯苓、生淡乾薑。又，
肢厥惡心吞酸胸滿，大便不通有六日。
川連、淡乾薑、人參、枳實、陳皮、半夏、茯苓。

史，溫熱已入厥陰，陰傷，致風陽上巔，遂為痙厥，厥發丑寅，陽明少陽之陽震動，
昨進鹹苦，清其陰分之熱已效，今複入鎮陽止厥，〔厥陰熱邪〕。
生地、天冬、阿膠、雞子黃、生龍骨、小麥。

蔣，眩暈，心痛脹，嘔吐涎沫，周身麻木，此厥陰肝臟中陽，過胃貫膈，逆衝不已，
有痙厥之意。川連〔吳萸煮〕、乾薑、川楝子、烏梅、牡蠣、白芍。又，
開泄和陽入陰已效，當停煎藥，龍薈丸。

程，厥邪熱深，生薑性辛溫，大泄肝陰，陽遂上冒，心熱暈厥，但陰虛熱熾，
苦寒不可多進，以滋陰卻熱為穩。生鱉甲、鮮生地、生白芍、知母、山梔、橘紅。

張，未病有先有驚恐，先寒戰，後發熱，心中極熱，乾嘔煩躁，渴飲冷，仍不解渴，
診脈小弦，舌白無胎，曾肢冷如冰，此熱邪已入厥陰肝經，所謂熱深厥深也，
病全入裡，極為棘手，詳用紫雪丹，開深伏之熱結，取其芳香宣竅，冀得躁擾勢緩，
方有轉機，紫雪丹二錢。

王，心中疼熱，耳聾自利，熱邪已入厥陰，三日不厥，方有好音。
鬱金、川連、秦皮、黃芩、連翹心、石菖蒲汁。

某，先發水痘，已感冬溫，小愈不忌葷腥，餘邪復熾，熱不可遏，入夜昏煩，
輒云頭痛，邪深走厥陰，所以發厥，診脈兩手俱細，是陽極似陰，鼻煤舌乾，目眥黃，
多屬邪閉壞敗，諒難挽回，用涼膈散。

伍女，室女經來，衝脈自動，動則陽升，內風遶旋不憩，為薄厥煎厥，陽明虛，
胃失降，厥陰熱，肝愈橫，風陽上冒，清空神迷，諸竅似阻，皆入夏大地發泄之徵，
本虛表實，先理其實，議用局方龍薈丸，純苦直降，非湯飲留連腸胃之比，每服三錢，
不拘二三次分服，接用復脈法，去參薑桂，〔肝風爍陰〕。

施氏，諸厥屬肝，肝病犯胃，為嘔逆腹痛，乃定例也，診脈虛小，望色㿠白，
據述懷妊，病竟不發，思中流砥柱，斯肝木凝然，則知培植胃土，及治病法程矣，
〔肝逆胃虛〕，六君子去朮皮加芍藥木瓜煨薑南棗。

某氏，厥屬肝病，幾番病發，都因經水適來，夫血海貯聚既下，斯衝脈空乏，
而風陽交動，厥之暴至之因由也，鹹寒濡潤，亦和陽泄內風之義，治之未應，
下焦獨冷，喉嗆胸痺痹，思衝脈乃陽明所屬，陽明虛則失闔，厥氣上犯莫遏，
內經治肝不應，當取陽明，制其侮也，用通補入腑，取乎腑以通為補，
小半夏湯加白糯米。

龔三一，諸厥皆隸厥陰，疝瘕心熱脅脹，中消便難，乃肝陽內風，妄動消爍，
犯及陽明矣，經言治肝不應，當取陽明，肝胃一臟一腑相對，不耐溫補者，
是肝用太過，肝體不及也。九孔石決明、淮小麥、清阿膠、細生地、天冬、茯神。

陳，嗔怒微厥，肝陽升舉，宜益胃陰以制伏，〔怒〕。
人參〔冷沖〕、麥冬、茯神、鮮蓮子、竹葉心、生甘草，微溫服。葉氏，脈右大，
熱升風動，鬱冒為厥，宗陳無擇羚羊角散方，〔奇脈虛風陽動〕。
羚羊角、小生地、元參、丹參、連翹、黑豆皮。又，厥後驚惕汗泄，陽風無制，
都緣陰枯不主戀陽，議用六味益陰和陽，炒六味去山藥加人參秋石。又，渴不欲飲，
陰不上乘，況寐神識不靜，易驚汗出，法當斂補。
人參、萸肉炭、熟地、五味、茯神、遠志。又，半月經水兩至，痛自下焦衝突而厥，
病由陰維衝任，蓋八脈所司也，此養營僅到中宮，所以無效。
蓯蓉、鹿角霜、當歸、香子霜、桂枝木、茯苓，又，前法已中病情，須從奇經治義，
照前方去桂枝木加鹿角膠。又，病去八九，僅以溫補下元為法，不必窮治。
淡蓯蓉、炒杞子、當歸、柏子仁、茯苓、小茴香。

陶氏，脈數，厥止，熱在營中，〔心營熱〕。
犀角、元參、丹皮、連翹心、膽星、橘紅。王，口鼻觸入異氣，胃傷嘔吐，土衰則木剋，
肝風內橫，三蟲擾動為痛，從蚘厥論治，〔蚘厥嘔吐〕。
川椒、乾薑、桂枝木、川楝子、人參、川連、烏梅、生白芍。

黃二十，據述十一年前夏秋問，多用井水鹽梅，因此昏厥已後三五日一發，
病愈雖醒，日瘦日減，間有語言不自接續，想其至理，水鹽梅酸，大泄肝腎臟陰，厥者，
陽氣逆亂，冒神憒憒，勢成沉痼，非癎厥門治痰治火清竅者，是臟陰受病，
臟主乎藏畜，醫偏搜逐劫爍，凡陰涸欲絕，譬諸油盡，燈焰忽明忽昏，撲然息矣，
先聖先賢從無成法，未敢藥欺人，〔陰涸欲絕〕，常用人乳一杯。

某，脈左動如數，右小濡弱，病起嗔怒，即寒熱汗出心悸，繼而神魂自覺散越，
夫肝臟藏魂，因怒則諸陽皆動，所見病源，無非陽動變化內風而為厥，故凡屬厥症，
多隸厥陰肝病，考內經治肝，不外辛以理用，酸以治體，甘以緩急，今精彩散失，
鎮固收攝，猶慮弗及，而方書泄肝平肝抑肝方法儘多，至於補法，多以子母相生為治，
此病全以肝腎下焦主法為正，所服醫藥，並無師古之方，未識何見。
阿膠〔一錢半〕、雞子黃〔一枚〕、人參〔一錢〕、生地〔三錢〕、金箔〔五片〕。

某，冷自足上貫於心，初起周身麻木，今則口鼻皆有冷氣，病起驚恐，
內傷肝腎為厥，衝脈隸於肝腎，二臟失藏，衝氣沸亂，其脈由至陰而上，故多冷耳，
〔肝腎虛衝氣逆〕。淡蓯蓉、熟地炭、五味子、紫石英、茯苓、牛膝。

汪，胃陽傷殘，濁氣上攻，將為痛厥，當治陽明之陽，〔痛厥〕。
吳茱萸、薑汁、半夏、茯苓、粳米。又，照前方去吳萸加廣皮。

某，熱甚而厥，其熱邪必在陰分古稱熱深厥深，病中遺泄陰傷邪陷，發表攻裡，
斷難施用，和正托邪，是為正法，〔瘧厥〕。草果、知母、人參、半夏、薑汁、烏梅。
厥者，從下逆上之病也，痙者，明其風強之狀也，所以二字每每並言，
原與傷寒門所載者有間，想是症，總由氣血日偏，陰陽一并而成，譬如風雷之猛烈，
鬱極而發也，若發而漸復者，猶可轉危為安，若發而轉逆者，必至直拔根荄乃已，
斯存亡之機，在乎命臟之盈虧耳，考方書之台目不一，致病之因由亦繁，大抵可吐者，
如痰食填塞於胸中，用瓜蒂散之類，及燒鹽探引方法，可清可折者，
如厥陽壯火升逆而莫制，用玉女煎，及宣明龍薈丸法，可開可降者，如氣厥薄厥，
而形氣暴絕，有五磨飲子，及蒲黃酒法，穢濁蒙神，而昏亂無知，有牛黃至寶，
及蘇合香丸之兩法，飛尸卒厥，先宜酒醴以引導，并可按穴而施鍼法及灸法，
若從而論者，如內奪而厥，則為瘖痱，有地黃飲子之通攝下焦法煩勞陽張，令人煎厥，
有人參固本，加入金箔方諸水，為壯水制水法血厥而陽騰絡沸，參乎從陰從陽法，
色厥而精脫於下，急與大劑挽云法，腎厥宗許學士之椒附以通陽，
蚘厥有仲景之安蚘法，陽極用救陰峻劑，陰極有扶陽方法，種種規模，已為全備，
及參案中，先生於症獨重在肝，蓋肝者，將軍之官，善干他臟者也，要知肝氣一逆，
則諸氣皆逆，氣逆痰生，遂火沸風旋，神迷魂蕩，無所不至矣，若犯於上者，
不免凌金爍液，有門冬湯，及瓊玉膏之補金柔制法，若犯於中，而為嘔為脹者，
用六君去朮，加木瓜薑芍之類，及附子粳米湯加人參，為補胃凝肝法，若震及心脾，
而為悸為消者，用甘麥大棗湯，合龍蠣之屬，
為緩急重鎮法若挾少陽之威而乘巔搖絡者，用羚羊釣藤元參連翹之劑，為熄風清絡法，
若本臟自病，而體用失和者，以椒梅桂芍之類，為益體宣用法，偌因母臟之虛，
而擾及子臟之位者，用三才配合龜甲磁硃，及復脈減辛味，復入雞黃之屬，
為安攝其子母法，至於痿厥之治，尤覺神奇，取血肉介類，改湯為膏，謂其力味重實，
填隙止厥最速，此豈非補人之未備，開後學之法門者乎，參是案者，幸毋忽諸，
〔邵新甫〕。

徐評，案中所載甚雜，或有癎症，或有痙症，或有怔仲症，或有火鬱症，
或有驚恐症，或有痰迷症，皆謂之厥，此編者之過也，至於當用人參，
則厥症十不得一者，乃居其三四，恐留邪之害，必有受之者矣。

<h2>驚</h2>
某，驚則氣逆，陽泄為汗，用重鎮壓驚，〔氣逆陽泄〕。
○。川桂枝木〔五分〕、黃耆〔去心二錢〕、人參〔一錢〕、龍骨〔煆一錢半〕、
左顧牡蠣〔煆一錢半〕。

某，驚恐傷神，不語，〔痰火阻竅〕。建蘭根汁、薑汁、金汁，共和一處，隔湯燉，
徐徐服。

某，因驚外觸，見症神怯欲迷，已肢厥冷汗怕動，倣鎮怯理虛，〔臟燥陽浮〕。
○。人參、茯神、棗仁、生龍骨、石菖蒲、炙草、南棗、陳淮小麥，早上服。

楊氏，經血期至，驟加驚恐，即病寒熱，心悸不寐，此驚則動肝，恐則傷腎，
最慮久延臟燥，即有肝厥之患。淮小麥、天冬、龍骨、牡蠣、白芍、茯神。

陳二九，心中若煙霧，噯則氣散，少頃即聚，易驚恐畏懼，嘔逆不渴，
自述難鳴苦況，瀉後亡陰，熱藥劫陰，前議和胃不應，主以鎮之攝之。
炙甘草、淮小麥、大棗、棗仁、青龍骨。

某，驟驚，陽逆暴厥，為肝膽病，晝則心悸是陽動，夜則氣墜屬陰虧，
用收固腎肝可效，〔肝腎陰虛陽浮〕。
生地〔五錢〕、萸肉〔一錢〕、龍骨〔三錢〕、牡蠣〔三錢〕、五味〔一錢〕、真金箔〔三張〕。
經云，驚則傷膽，恐則傷腎，大凡可畏之事，猝然而至者謂之驚，若從容而至，
可以宛轉思維者，謂之恐，是驚急而恐緩也，夫驚症，大人亦有之，小兒最多，
因其神志未堅，膽氣未充，故每遇稍異之形聲，即陡然而驚矣，驚之所傷，
由心猝及乎膽由膽即及乎肝，遂致心主君火，兼肝膽中相火風木，驟然而起，
症現搐搦瘛瘲，神昏譫妄，肢冷厥逆，吐乳身熱，目竄口噤，種種所患，
無非心肝膽之現症，而實毫無外感之風邪，此因外受之驚，而動內之木火風也，
故但當以一驚字，立為病名，斯乃切當，因其內風沸起，遂加一風字，因病來迅速，
又加一急字，故遂有急驚風之病名，此已屬牽強附會矣，至於今之混稱為急驚風者，
更屬背謬，總因小兒陰氣未充，外感之風溫風熱風火，以及寒邪化熱，并燥火諸症，
最易傷陰，陰傷則血不營筋，液傷則脈絡滯濇，熱盛，亦能使內之木火風相繼而起，
所現之症，與受驚者類亦相同，然實非因受驚而起，其所治之法，大有區別，
如果因驚者，治宜安養心神，鎮驚定怯，甘涼清內熱，柔潤熄肝風，或少佐芳香，
通其竅絡，舒其結閉，至於剛熱燥濇，表散之藥，概不可用，若無驚而但感外邪者，
有宜於涼散，有宜於溫散，有宜於苦寒清火，有宜於甘溫扶陽，或補或瀉，
自當按六淫之邪而施治，與驚字毫無關涉，奈今之醫者，
每遇非驚之症，因不能辨明六氣中所傷何氣，卻定不出病名，遂強將一驚字混入，
藉口漫稱為急驚風症，掩飾欺人，病家亦酷信之，以為小兒防範難週，焉有無驚之理，
其所訂之方，錯雜游移，不知治驚總以心肝膽為主，若治時邪，須兼肺胃脾腎，
三焦營衛經絡而論，大不相同也，更有一種稱慢驚風之病名者，尤屬怪誕不經，
必當亟為駁正，有論在幼科吐瀉之後，宜合觀之，〔華岫雲〕。

徐評，風字最妙，凡肝膽之疾，無不因風，肝為風臟，經云風者百病之長也，
不但外風名風，即內風亦名風，故大人口眼歪斜，神昏厥冒，亦名中風，
與小兒亦相類，何獨小身之病不得名風也。

<h2>癲癎</h2>
孫十八，神呆脈沉，因驚恐以致癎疾，語言不甚明了，此痰火阻其靈竅，
深戒酒肉厚味，靜室善調，經年可愈，〔驚恐痰火升〕。
黃連、黃芩、山梔、枳實、橘紅、膽星、菖蒲、遠志。

陳，動怒驚觸，乃外加擾內，致五志陽越莫制，古人集癲癎狂辨，以陽併於陰，
陰併於陽，互異今以陽逆狂亂，非苦藥之降，未能清爽其神識也，當歸龍薈丸三錢。

倪，驟然驚惕，陽氣上逆，遂神呆不寐，倏爾叫喊，不食不飢不便，有癲癎之象，
龍薈丸二服。

盧十四，痰病已成癎疾，難愈。
竹節白附子、天竺黃、陳膽星、石菖蒲、川連、鬱金、茯神、橘紅。

汪，驚恐，陽升風動，宿癎遂發，吐痰嘔逆不言，絡脈失利也，〔陽氣鬱竅絡阻〕。
羚羊角、石菖蒲、膽星、遠志、連翹、鉤藤、天麻、橘紅。

曹十四，春病及長夏，癎厥屢發，前用龍薈丸意，苦泄肝膽，初服即瀉，
此久病陰分已虛，議理陰和陽，入酸以約束之。
生雞子黃、阿膠、川連、黃柏、生白芍、米醋。
金二十，癎厥，神呆肢強。
○。犀角、羚羊角、元參、菖蒲、炒半夏、炒遠志、鬱金、橘紅。

吳，驚狂，乃木火擾動，雖得平靜，仍心悸怔忡，夜臥不寐，診脈虛細如絲，
已非痰火有餘，議補心丹，以理心之用，〔木火動心神虛〕。
人參、茯神、棗仁、元參、丹參、天冬、麥冬、生地、川連、柏子仁、菖蒲、桔梗、
遠志。

葉氏，每遇經來紫黑，癎疾必發，暮夜驚呼聲震，晝則神呆，面青多笑，
火風由肝而至，泄膽熱以清神，再商後法，〔木火鬱血滯〕。
丹皮、丹參、細生地、黑山梔、茺蔚子、胡黃連，調入琥珀末。

張二二，入冬不寐，癎疾遂發，此陽不潛藏，治在肝腎，〔肝腎陽升〕，用虎潛法。

某，癲疾，脈不鼓指，議交心腎，益神志，〔火鬱心腎不交〕。
生地、龜甲、黃柏、川連〔酒炒〕、菖蒲、茯神、遠志、山梔、竹葉。

葉二九，五志陽升，神識迷惑，忽清忽甚者，非有形質之邪，乃熱氣化風上巔，
致於竟夜不寐，攻痰疏利，決不效驗，先以極苦之藥，冀其亢陽潛降，〔風陽陽亢〕。
生地、龍膽草、丹參、木通、山梔、蘆薈、青黛、薄荷。

某，平昔操持，身心皆動，悲憂驚恐，情志內傷，漸漸神志恍惚，有似癲癎，
其病不在一臟矣，醫藥中七情致損，二千年來，從未有一方包羅者，
然約旨總以陰陽迭偏為定評，凡動皆陽，當宗靜以生陰是議，陽乘於絡，臟陰不安，
斂攝鎮固，久進可效，家務見聞，必宜屏絕，百日為期，〔勞心太過〕。
人參、廉味、茯神、棗仁、炙草、生龍骨、萸肉、五味、金箔。天地，一陰陽也，
陰陽和天清地寧，一有偏勝，遂有非常之變，人身亦一陰陽也，陰陽和則神清氣定，
一有偏勝，自致不測之痾，故內經曰，重陽者狂，重陰者癲，癎與癲，其原則同也，
古人集癲癎狂辨，以為陽併於陽，此誠不刊之論，言乎現症，狂則少臥不饑，
妄言妄笑，甚則上屋踰垣，其候多躁而常醒，癲則或歌或哭，如醉如癡，
甚至不知穢潔，其候多靜而常昏，癎則發作無時，卒然昏仆，筋脈瘈瘲，口中作聲，
後人因其聲似，分馬癎牛癎豬癎羊癎雞癎五名，其候經時而必止，推其病因，
狂由大驚大怒，病在肝膽胃經，三陽併而上升，故火熾則痰湧，心竅為之閉塞，
癲由積憂積鬱，病在心脾胞絡，三陰蔽而不宣，故氣鬱則痰迷，神志為之混淆，
癎病或由驚恐，或由飲食不節，或由母腹中受驚，以致內臟不平，經久失調，一觸積痰，
厥氣內風，猝焉暴逆，莫能禁止，待其氣反然後已，至於主治，察形證，診脈候，
以辨虛實，狂之實者，以承氣白虎，直折陽明之火，生鐵落飲，重制肝膽之邪，
虛者當壯水以制火，二陰煎之類主之，癲之實者，以滾痰丸，開痰壅閉，
清心丸洩火鬱劫，虛者當養神而通志，歸脾枕中之類主之，癎之實者，用五癎丸以攻風，
控涎丸以劫痰，龍薈丸以瀉火，虛者當補助氣血，調攝陰陽，養營湯河車丸之類主之，
狂癲癎三症治法，大旨不越乎此，今如肝風痰火者，苦辛以開泄，神虛火炎者，
則清補並施，肝膽厥陽化風旋逆者，以極苦之藥折之，神志兩虛者，用交心腎法，
勞神太過者，宗靜以生陰意，為斂補鎮攝，方案雖未詳備，而零珠碎玉，
不悉堪為世寶哉，醫者惟調理其陰陽，不使有所偏勝，則鬱逆自消，
而神氣得反其常焉矣，〔龔商年〕。


<h2><br><span class="orange">新校本臨證指南醫案卷八</span></h2>
<h2><br>衄</h2>
某，溫邪衄血，〔溫邪〕。連翹、元參、淡黃芩、黑山梔皮、杏仁、鬱金。

某，風溫衄血，〔風溫〕。丹皮、元參、連翹、赤芍、茅花、黑梔皮。

某三四，此熱蒸於水穀之濕，齦血鼽衄，納穀如昔，治在陽明，〔濕熱胃火上蒸〕。
熟地、知母、石膏、元參、牛膝。

陳女，常有衄血，今夏忽起神識如呆，診脈直上魚際，大忌驚恐惱怒，
天癸得通可愈，〔膽火上升心營熱〕。犀角、丹參、元參、生地、連翹、知母。

林二六，陽升，鼻衄不止。
○。細生地、烏犀角、炒知母、牛膝、黑山梔、川斛、丹皮、炒黑側柏葉。

某，努力傷，陽逆鼻衄。
犀角〔二錢鎊〕、細生地〔三錢〕、炒丹皮〔一錢〕、元參〔一錢〕、炒牛膝〔一錢半〕、
黑山梔〔一錢〕、炒黑側柏葉〔五錢〕，臨服沖鮮荷葉汁一小杯。

趙二十，脈左數，衄血火升，〔陰虛陽冒〕。
生地、阿膠、天冬、麥冬、淡菜、生白芍、茯神、炒山藥。

程，從前衄血，都以養陰益氣而愈，知非實熱，皆勞役陽冒，以致陰血之動也，
今壯年肌肉不充，身動氣促如喘，口中膩涎濁沫，竟是腎精¸¶傷，收納失職之象，
急急保養，遠戒酒色，猶可向安。熟地、人參、萸肉、湖蓮、芡實、補骨脂、山藥粉丸。

朱十七，脈數，陰虧陽升，頭暈，心中煩雜，鼻衄。
生地、元參、金銀花、川斛、丹皮、石決明。

某，咳逆失音，衄血。生地、龜皮、丹皮、牛膝、山藥、茯苓。

某十歲，鼻衄時發。○。生地、元參、丹皮、山藥、茯苓、澤瀉、黃柏、人中白。

某，食燒酒辛熱，及青梅酸泄，遂衄血咳嗽，心腹極熱，五味偏勝，腑陽臟陰為傷，
此病以養胃陰和法，〔酒熱傷胃〕。生白扁豆、北沙參、麥冬、白粳米。血行清道，
從鼻而出，古名曰衄，與濁道之吐咯者不同，清道即指至高之分，
由山根以上晴明之次而來也，其穴乃手足太陽足陽明，陰陽蹻五脈之會，
及衝脈交會其間，可見諸經皆能為衄，不獨肺胃而然，諸書雖已詳明，
惟景岳辨之尤切，但衄之為患，總由乎火，外為六淫之變化，內因五志之掀騰，
氣向日為錯亂，陰陽為之相乘，天人交感之處，虛實攸分矣，若風寒壅盛於經，
陽氣鬱而迫營者，宜參麻黃桂枝症之大意，若溫風暑熱怫鬱，而動血外溢者，
用辛涼清潤等劑，認定經絡之高下，若火邪極甚，而載血上泛者，有苦寒鹹寒之法，
審其原委之淺深，此外因主治法也，至於煩冗曲運，耗及木火之營，
肝臟厥陽化火風上灼者，甘鹹柔婉，理所必需，多勞過慾，病及天一之真，
陽浮引陰血以冒上竅者，滋潛厚味，法從峻補，血脫挽回元氣，格陽則導火歸源，
因酒用和陽消毒之劑，因努力用培中益下之方，此內因主治法也，學者惟審內外兩因，
庶乎施治無誤矣，〔邵新甫〕。

徐評，治衄諸方，為案中最穩當。

<h2>疝</h2>
某，七疝治法，最詳子和，其旨辛香以泄肝，得氣疏泄而病緩矣，按法調理不愈，
七味導引納腎，益氣升舉脾陽，而墜氣仍然，艾灸蒸臍，原得小安，內經任脈為病，
男子內結七疝，女子帶下瘕聚，同為奇經主之，故疏泄諸方，能治氣實，參朮升補，
僅治中虛下陷，與元海奇經中病無補，壯歲至老，病根不輟，下焦日衰，
可知升陽一法，體症頗合，衰年僅可撐持，勿使病加可矣，〔督任陽虛〕。
生鹿茸〔三錢〕、鹿角霜〔一錢〕、當歸〔二錢〕、生菟絲子〔五錢〕、沙蒺藜〔一錢〕、
川桂尖〔五分〕，飢時服。

朱二一，勞傷，溫裡已效，臍旁動氣，少腹結疝，睪丸偏墜，皆陽氣不自復，
濁陰絡，不宜急於育子，〔濁陰凝聚肝絡〕。
當歸、舶茴香、淡蓯蓉、枸杞子、安息香、茯苓。孫，疝墜於右，筋縮連小腹痛，
此寒主收引，議進溫通厥陰之絡。
○。川楝子〔二兩〕、穿山甲〔二兩炙〕、炮黑川烏〔五錢去皮〕、炒黑小茴香〔一兩〕、
橘核〔二兩炒〕、乳香〔五錢〕，用老韭白根汁泛丸，飢時服二錢五分。

明，臍下少腹，形象橫梗，發必痛遶脅腰，以及陰囊，此乃厥陰肝氣不宣，
議以苦辛加左金，佐通經脈之凝濇。
川連、吳萸、穿山甲、青木香、金鈴子、延胡、青橘葉湯丸。郁十七，肝病，絡虛氣聚，
少腹滯脹，前用河間金鈴子散，加牡蠣葉，合鹹苦辛勝法，小效加食，述飢則脅腹鳴盛，
而濁氣下泄頗安，乃絡虛不足中之有餘，形質瘦怯，不可純攻。
桃仁、當歸梢、炒小茴、橘核、郁李仁、南山查、蔥白汁丸。

謝五七，七疝皆肝，少腹堅聚有形，是閉塞不通之象，百日久恙血絡必傷，
古人治疝，必用辛香，助燥氣勝之品，宜緩商矣。
○。歸鬚、杜牛膝根、小茴香、川楝子、穿山甲、柏子仁。

林，脈右弦，左濇，當臍痛連少腹，已屬凝聚有形，嘔吐黃濁，大便欲解不通，
若患處漉漉有聲，痛勢稍減，惟臥著體不轉移，其痛更加，此屬肝氣疝瘕，辛香流氣，
所稱通則不痛耳。炒桃仁、炒橘核、金鈴子、炒延胡、韭白汁、兩頭尖、小茴、青皮。
此通泄厥陰氣血方也，痛甚於下，濁結有形，非辛香無以入絡，
非穢濁無以直走至陰之域，以子和方合奉議意。

施四八，立冬前一日，寒戰後熱屬厥陰，食蟹鹹寒沉墜，浮腫囊大，溲溺甚少，
至晚腫脹愈加，顯然陽微濁聚，治從氣分開泄冷濕。
粗桂枝、吳萸、川楝子、茯苓、生牡蠣、澤瀉、磨青皮汁十匙。

唐三六，寒濕已入太陽之裡，膀胱之氣不利，陰囊莖腫，〔膀胱寒濕凝滯〕。
五苓散加獨活漢防己。

某，肝風筋疝，怒勞致傷，宜通補熄風，〔筋疝〕。
蓯蓉、補骨脂、歸鬚、小茴、韭子、茯苓、胡桃肉、青鹽、羊內腎蒸熟和丸。

朱，動氣疝瘕，遶臍汨汨有聲，男子精氣不充，是下焦損傷，溫補勿過剛燥，
須察八脈，以推病情，〔奇脈陽虛〕。
淡蓯蓉、歸身、炒枸杞、小茴、炒沙苑、茯苓、紅棗肉。

汪，自云鬱怒不已，夏季忽起腹脹，醫以快氣疏滯湯藥，其脹竟入小腹下墜，
青筋外突，脹甚延及腎囊，乃肝疝之症，議子和法，〔鬱怒肝疝腫脹〕。
歸鬚、橘核、青木香、青皮、小茴、黑山梔、青蔥管。

周三六，久久勞怒，肝木內震，脅中少腹，皆肝脈遊行之所，
氣凝聚為脹聚久結形為瘕疝，情懷憂鬱，永不能痊，以內起情志，不耑草木微功耳。
炒小茴、黑山梔、川楝子、延胡、青木香、青皮、生香附、橘核。

吳六十，味酸，食不化，湧吐，述少腹厥氣上沖，下有宿疝，以肝濁攻胃，經云，
食出完穀，是無陽也，〔肝疝犯胃〕。生炮黑附子、生淡乾薑、豬膽汁、吳萸、川楝子。

吳二四，疝結少腹，按之堅，凡過飢必衝突至，吐酸䐜脹，述病從怒勞而得，
內應乎肝，肝逆犯胃，飢則胃弱肝乘，上噯下洩氣則減。
肉桂、真橘核、青木香、小茴、穿山甲、粗桂枝、李根白皮。

項，寒勝疝墜，亦屬厥陰，蓋陽明衰，厥邪來乘，須胃陽復辟，凝寒自罷。
人參〔一錢半〕、炮烏頭〔一錢〕、淡乾薑〔一錢〕、吳萸〔泡淡一錢〕、茯苓〔三錢〕。

朱，七疝在肝，內經謂衝脈為病，但衝脈隸於陽明，肝木必乘剋胃土，胃翻湧逆，
致吐蚘嘔涎，湯飲不入，呃忒不止，皆逆亂無已，為臟厥危痾矣，肝體本剛，
相火內寄，一派熱燥藥餌，以剛濟剛，竟有缺折之虞，欲泄其濁，擬用朱南陽法。
韭白根、兩頭尖、金鈴子、延胡、歸鬚、肉桂心。

毛，疝發已過，肢冷潮熱，其納食減半，濁陰內迫犯胃，無發汗攻表之理，
議泄厥陰，以安陽明。人參、炒黑川椒、附子、茯苓、川楝子、胡蘆巴。

詹，老年久疝，因嗔怒而腫大，熱痛，肝失疏泄，火腑濕熱蘊結不通，
溫補升陽固謬，蓋肝性主剛，濕閉反從燥化，此龍膽苦堅不應，議柔苦制熱，反佐辛熱，
以開血中鬱痺痹，用來東坦滋腎丸，〔久疝濕熱鬱〕。

戴五二，濕熱下注，久則囊腫形堅，下焦血多氣少，子和法中，原有虎潛諸論，
後醫棄置不用，惜哉。
龍膽草、黃柏、蘆薈、山梔、知母、海金沙、豬苓、澤瀉、細辛。陳三五，疝多肝病，
宜乎辛泄，但形體參脈，是濕熱內蘊阻塞，二便不為通爽，先以通太陽方。
寒水石、海金沙、豬苓、澤瀉、通草、木香汁。

倪，疝瘕結聚少腹，大便閉阻，小溲短濇，舌白渴飲，不能納穀，無對症方藥，
姑與滋腎丸嘗服，千粒分十服。

許三六，久有疝症，十年來，寒熱勞形，則右胸脅中，一股氣墜，直走少腹，
凡大小便用力皆然，面赤亮，痰多，食腥膩，更令病加，此濕熱久壅隧中，緩攻為宜。
控涎丹四分，間日服，十服。又，脈沉，痰多，手骱赤瘡，宿疝在下，右脅氣墜少腹，
前議控涎丹逐痺痹未應，想久聚濕熱沉痼，非皮膜經脈之壅，用濬川丸四十粒，勻二服，
間日一進，竟通腑聚，然後再議。又，通腑宣壅，粘痰既下，其疝仍聚於右，
且盛於寒天冬月，臥安必有聲自消，行走勞動，必有形直墜陰囊，久病急攻無效，
議辛甘化風方法，古人以疝為肝病，什居八九。
當歸、鹿角、桂枝、肉桂、小茴、川芎、炙草、茯苓、生薑、羊肉膠丸。

張五九，痛自腎囊，漸踞少腹之左，夫厥陰之脈，繞乎陰器，操持謀慮，都主傷肝，
一氣結聚，變幻形象而痛，病名曰疝，疝分有七，暴疝多寒，久疝多熱，泄氣痛緩，
宣通可以卻病，只因下焦乃深遠之鄉，氣熱濕鬱，概可知矣。
○。川連、小茴、黑山梔、橘核、川楝子、青木香、郁李仁、冬葵子。

陳，脈沉弦，舌灰邊白，腰跨氣痛，腎囊睪丸腫大，此濕熱為病，亂吃發散消導，
濕熱下墜為疝，治當分消。○。萆薢、黃柏、山梔、茯苓、丹皮、防己、豬苓、澤瀉。

陳二二，辛香流氣以治疝，未嘗不通，服之五日，遍身疼痛，下午四肢浮腫，
肌膚漸見高突塊瘰，思走泄氣勝，都是陽傷，耆附湯主之，〔疏泄傷衛陽〕。
生黃耆〔一兩〕、附子〔二錢〕。

朱二五，厥陰三瘧久延，邪攻肝經絡脈，少腹痛漸硬，氣串遶陰器筋痛，
乃結疝瘕之象，病久，雖少壯，不可耑於泄氣，溫腎宣肝為急，〔疝兼瘧母〕。
淡蓯蓉、歸身、枸杞子、炒黑小茴、穿山甲、全蝎。

陸三九，瘧母十年，沉痼宿痾，藥不能效，夫瘧邪既久，邪與氣血兩凝，結聚絡脈，
藥難入絡耳，瘧不離乎肝膽，疝不外乎肝病，七疝，子和分剖大著，
虛質不可耑以辛香，下墜為甚，議有情溫通，以培生氣。
鹿茸、大茴香、穿山甲、當歸、水安息香、炮黑川烏、全蝎，用黑大豆炒赤淋酒一杯，
濾酒汁和丸，每服二錢，煖酒送。經云，任脈為病，男子內結七疝，女子帶下瘕聚，
又督脈生病，從少腹上衝心而痛，不得前後為衝疝，又曰，脾傳之腎，病名曰疝瘕，
又曰三陽為病，發寒熱，其傳為䫋疝，又曰邪客於足厥陰之絡，令人卒疝暴痛，
此素問言諸經之疝也，又經脈等篇云，足陽明之筋病㿉疝，腹筋急，足太陰之筋病，
陰器紐痛，下引臍，兩脅痛，足厥陰之經筋病，陰器不用，此靈樞言諸經之疝也，
後人也因有筋水狐䫋氣血寒七疝之名，其主治各有專方，立法可謂大備，
然其中不無錯雜之處，終非可訓之定法，惟仲景先生，獨以寒疝為名，其所出三方，
亦以溫散袪寒，調營補虛為主，並不雜入氣分之藥，
而子和治法又以辛香流氣為主，謂肝得疏泄而病愈矣，其金鈴虎潛諸法，
謂發前人所未發，故疝病之本，不離乎肝，又不越乎寒，以肝脈絡於陰器，
為至陰之臟，足太陽之脈，屬腎絡膀胱，為寒水之經，故仲所云寒疝，腹中痛逆冷，
手足不仁，腹滿，脈弦而緊，惡寒不欲食，繞臍痛及脅痛裡急，是內外皆寒氣作主，
無復界限，其烏頭二方，專以破邪治標為急，虛實在所不論，是急則治標之義也，
其當歸羊肉一方，專以補虛寒為主，故以當歸羊肉辛甘重濁，溫煖下元，而不傷陰，
佐以生姜，隨血肉有情之品，引入下焦溫散沍寒，是固本不治標也，子和所云，
疝不離乎肝者，以疝病有陰囊腫脹，或痛而裡急筋縮，或莖中作痛，或牽引睪丸，
或少腹攻衝作痛，或號笑忿怒而致，此皆肝經脈絡之現症，其金鈴散一法，
以泄肝散逆為主，故以川楝導膀胱小腸之熱，元胡一身上下諸痛，以肝主疏泄故也，
其所取虎潛一法，以柔緩導引為主，故方中用虎骨熄肝風，壯筋骨，
羊肉龜板補髓填精，佐以地黃補腎，當歸補肝，使以陳皮利氣疏肝，芍藥通肝調營，
是治肝而顧及於腎也，及觀先生治尢之法，又更有進焉者，其旨以暴疝多寒，
久疝多熱，為疝病之大綱，其餘隨症施治，如氣墜下結者，以鹿茸鹿角升陽為主，
其脹結有形，痛甚於下者，宗丹溪通陽泄濁為治，其火腑濕熱鬱結不通者，
用柔苦制熱，反佐辛熱，以開血中鬱痺痹為主，其寒濕下墜，太陽之裡，膀胱之氣不和，
二便不為通利者，五苓散加減，通太陽膀胱為主，其濕熱久聚，氣墜少陰囊者，
用控涎丹，濬川丸等，逐痺痹通腑分消，兼辛甘化風法為主，如下焦陰陽兩虛者，
用有情溫通以培生氣，兼通補熄風為主，而先生於治疝之法，可謂曲盡病情，
諸法備矣，仲景又有狐疝一方，究非王道之品，茲不具贅，〔鄒滋九〕。

徐評，治疝之法，大段亦不外此，惟䫋疝血疝諸大症，尚未有治法，
想當時未及遇此等大症也。

<h2>頭痛</h2>
徐六七，冬月嘔吐之後，漸漸巔頂作痛，下焦久有積疝痔瘍，厥陰陽明偏熱，
凡陽氣過動，變化火風，迅速自為升降，致有此患，〔風火〕。
連翹心、元參心、桑葉、丹皮、黑山梔皮、荷葉汁。

胡六三，脈左弦數，右偏頭痛，左齒痛。
○。連翹、薄荷、羚羊角、夏枯草花、黑梔皮、鮮菊葉、苦丁茶、乾荷葉邊。

某，高年氣血皆虛，新上受，經脈不和，腦後筋掣牽痛，倏起倏靜，乃陽風之邪，
議用清散輕劑。荷葉邊、苦丁茶、蔓荊子、菊花、連翹。

王六三，邪鬱，偏頭痛。鮮荷葉邊〔三錢〕、苦丁茶〔一錢半〕、連翹〔一錢半〕、黑山梔
〔一錢〕、蔓荊子〔一錢〕、杏仁〔二錢〕、木通〔八分〕、白芷〔一分〕。

郁五十，風鬱頭疼。
○。鮮荷葉、苦丁茶、淡黃芩、黑山梔、連翹、蔓荊子、木通、白芷。

某四七，內風頭痛，淚冷，〔肝風〕。
淡杞子、製首烏、柏子仁、茯神、炒菊花炭、小黑穭豆皮。

沈氏，痛在頭左腦後，厥陽風木上觸。
細生地、生白芍、柏子仁、杪柏子、菊花、茯神。

孫二四，暑伏，寒熱頭痛，〔伏暑〕。
○。鮮荷葉邊、連翹、苦丁茶、夏枯草、山梔、蔓荊子、厚梗、桑葉。

某，暑風濕熱，混於上竅，津液無以運行，凝滯，遂偏頭痛，舌強乾涸，治宜清散。
○。連翹、石膏、生甘草、滑石、蔓荊子、羚羊角、荷梗、桑葉。

程，既知去血過多，為陰虛陽實之頭痛，再加發散，與前意相反矣，〔血虛陽浮〕，
復脈去參薑桂加左牡蠣。又，脈數虛而動，足徵陰氣大傷，陽氣浮越，頭痛筋愓，
仍與鎮攝之法。牡蠣、阿膠、人參、生地、炙草、白芍、天冬。

朱，據說就涼則安，遇暖必頭痛筋掣，外以摩掐可緩，大凡肝風陽擾，胃絡必虛，
食進不甘，是中焦氣餒，雖鹹潤介屬潛陽獲效，說來依稀想像，諒非入理深談，
聊以代煎，酸甘是商，且五旬又四，中年後矣，沉陰久進，亦有斲伐生氣之弊，半月來，
乏少診之功，姑為認慎，用固本膏膏，〔肝陽犯胃上逆〕。

徐，當年下虛，曾以溫腎涼肝獲效，春季患目，是陽氣驟升，乃冬失藏聚，
水不生木之徵也，頻以苦辛治目，風陽上聚頭巔，肝木棋擾，胃受戕賊，至於嘔吐矣，
今心中乾燥如焚，頭中岑岑震痛，忽冷忽熱，無非陰陽之逆，肝為剛臟，
溫燥決不相安，況辛升散越轉凶，豈可再蹈前轍，姑以鎮肝益虛，冀有陽和風熄之理。
阿膠、小麥、麥冬、生白芍、北沙參、南棗，又，倏冷忽熱，心煩巔痛，厥陽之逆，
已屬陰液之虧，前案申明剛藥之非，代赭味酸氣墜，乃強鎮之品，亦剛藥也，
考七疝中，子和慣投辛香走泄，其中虎潛一法亦採，可見疝門亦有柔法，
醫者熟彙成法，苟不潛心體認，皆希圖附會矣，今嘔逆既止，其陰藥亦有暫投，
即水生涵木之法，議以固本成方，五更時陽引導可也，加秋石。

葉嫗，臨晚頭痛，火升心嘈，風陽上冒，防厥。
細生地、阿膠、牡蠣、茯神、麥冬、生白芍。

史，頭形象天，義不受濁，今久痛有高突之狀，
似屬客邪蒙閉清華氣血然常餌桂附河車，亦未見其害，思身半以上屬陽，
而元首更為陽中之陽，大凡陽氣穴虛，清邪上入，氣血瘀痺痹，其痛流連不息，
法當宣通清陽，勿事表散，以艾焫按法灸治，是一理也，〔厥陰氣血邪痺痹〕。
熟半夏、北細辛、炮川烏、炙全蝎、薑汁。又，陽氣為邪阻，清空機竅不宣，
考周禮採毒藥以攻病，藉蟲蟻血中搜逐，以攻通邪結，乃古法，而醫人忽略者，
今痛滋腦後，心下嘔逆，厥陰見症，久病延虛，攻邪須兼養正。
川芎、當歸、半夏、薑汁、炙全蝎、蜂房。

張二二，太陽痛，連顴骨耳後牙齦，夏令至霜降一痊，伏邪未解，治陽明少陽，
〔膽胃伏邪〕。○。連翹、羚羊角、牛蒡子、葛根、赤芍、白芷、鮮菊葉。頭為諸陽之會，
與厥陰肝脈會於巔，諸陰寒邪不能上逆為陽氣窒塞，濁邪得以上據，厥陰風火，
乃能逆上作痛，故頭痛一症，皆由清陽不升，火風乘虛上入所致，觀先生於頭痛治法，
亦不外此，如陽虛濁邪阻塞，氣血瘀痺痹而為頭痛者，用蟲蟻搜逐血絡，宣通陽氣為主，
如火風變動，與暑風邪氣上鬱而為頭痛者，用鮮荷葉苦丁茶蔓荊山梔等，
辛散輕清為主如陰虛陽越而為頭痛者，用仲景復脈湯，甘麥大棗法，加膠芍牡蠣，
鎮攝益虛，和陽熄風為主，如厥陽風木上觸，兼內風而為頭痛者，
用首烏柏仁穭豆甘菊生芍杞子輩，熄肝風，滋腎液為主，一症而條分縷析，如此詳明，
可謂手法兼到者矣，〔鄒時乘〕。

徐評，頭風一症，往往本熱而標寒，案中多清火之藥，固能愈風輕症，
或有寒邪犯腦，或有風寒外束，則溫散之法，固不可略，而外提之法，尤當博考也。

<h2>心痛</h2>
田十三，脈細數，聞雷被驚，心下漾漾作痛，〔驚傷〕，逍遙散去迆胡加鉤藤丹皮。

宋，脈左濇伏，心下痛甚，舌白不能食穀，下咽阻膈，痛極昏厥，此皆積勞損陽，
前者曾下瘀血，延綿經月不止，此為難治，〔勞傷血滯〕。
生鹿角、當歸鬚、薑汁、官桂、桃仁、炒半夏。

譚三五，心痛引背，口湧清涎，肢冷，氣塞脘中，此為脾厥心痛，病在絡脈，
例用辛香，〔脾寒厥〕。高良薑、片薑黃、生茅朮、公丁香柄、草果仁、厚朴。

朱，重按痛勢稍衰，乃一派苦辛燥，劫傷營絡，是急心痛症，若上引泥丸，
則大危矣，議用金匱法，〔營絡傷急心痛〕。人參、桂枝尖、川椒、炙草、白蜜。
厥心痛一症，古人辨論者，多且精矣，茲不復贅，但厥心痛與胃脘痛，情狀似一，
而症實有別，世人因內經胃脘當心而痛一語，往往混而視之，不知厥心痛，
為五臟之氣，厥而入心胞絡，而胃實與焉，則心痛與胃痛，不得不各分一門，
今先生案中，聞雷被驚者，用逍遙散去柴胡，加鉤藤丹皮治之，以其肝陽上逆，
不容升達，為了養血以平調也，積勞損陽者，用歸鹿姜桂桃仁半夏治之，以勞傷血痺痹，
無徒破氣，為之通絡以和營也，脾厥心痛者，用良薑薑黃茅朮丁香草果厚朴治之，
以其脾寒氣厥，病在脈絡，為之辛香以開通也，重按而痛稍衰者，
用人參桂枝川椒炙草白蜜治之，以其心營受傷，攻劫難施，為之辛甘以化陽也，
方案雖未全備，然其審病之因，製方之巧，無不一一破的，果能舉一反三，
其義寧有盡乎，〔龔商年〕。

徐評，心痛胃痛確是二病，然心痛絕少，而胃痛極多，亦有因胃痛而及心痛者，
故此二症，古人不分兩項，醫者細心求之，自能辨其輕重也。

<h2>胃脘痛</h2>
嚴二十，胃痛半年，乾嘔，〔肝犯胃〕。金鈴子、延胡、半夏、茯苓、山梔、生香附。

張，衝氣上攻成形，痛嘔，痛後則散，此厥陰順乘陽明，陽明虛，筋骨亦掣痛，
安蚘丸三錢四服椒梅湯送。

某三五，勞力，氣阻胃痛。○。川楝子、延胡、炒半夏、烏藥、橘紅、生香附汁。

陳，宿病衝氣胃痛，今飽食動怒痛發，嘔吐，是肝木侵犯胃土，濁氣上踞，
脹痛不休，逆亂不已，變為先寒後熱，煩躁面汗泄，此為厥象，厥陰肝臟之現症，
顯然在目，夫痛則不通，通字須究氣血陰陽，便是看診要旨矣，議用瀉心法。
乾薑、川連、人參、枳實、半夏、薑汁。

吳三七，食倉痛發，嘔水涎沫，六年久病入絡，述大便忽閉忽溏，患處漉漉有聲，
議通胃陽，兼制木侮。淡吳萸、良薑、半夏、延胡、炮川烏、茯苓、蒲黃。

李氏，舌白胸痞，脘痛如束，乾嘔便難，氣阻凝痰聚膈，當以泄降宣劑，若竟攻蕩，
當夏熱土旺，傷及太陰，恐滋脹滿之憂。
醋炒半夏、川楝子、延胡、橘紅、杏仁、厚朴。王氏，氣逆填胸阻咽，脘痺痹而痛，
病由肝臟厥氣，乘胃入膈，致陽明經脈失和，周身掣痛，夜甚晝緩者，戌亥至陰，
為肝旺時候也，此症多從驚恐嗔鬱所致，
失治變為昏厥。半夏、薑汁、金鈴子、延胡、杏仁、瓜蔞皮、香豉、白蔻。又，痛緩，
夜深復熾，前後心胸板掣，脈左數，病在血絡中。
金鈴子、延胡、桃仁、歸鬚、鬱金、白蔻仁。

董氏，產後三年，經水不轉，胃痛，得食必嘔，汗出形寒，腰左動氣閃爍，
大便七八日始通，脈細弦，右濇，舌白稍渴，脘中響動，下行痛緩，
病屬厥陰順乘陽明，胃土久傷，肝木愈橫，法當辛酸兩和厥陰體用，
仍參通補陽明之陽，俾濁少上僭，痛有緩期。

人參〔同煎一錢〕、開口吳萸〔滾水泡洗十次一錢〕、生白芍〔三錢〕、良薑〔七分〕、
熟半夏〔醋炒焦二錢〕、雲茯苓〔切塊三錢〕。

顧氏，天癸當絕仍來，昔壯年已有頭暈，七年前秋起胃痛若嘈，今春悲哀，
先麻木頭眩，痛發下部，膝脛冷三日，病屬肝厥胃痛，述痛引背脅，是久病絡脈空隙，
厥陽熱氣，因情志鬱勃拂逆，氣攻乘絡，內風旋動，襲陽明，致嘔逆不能進食，
〔肝風犯胃液虛〕。九孔石決明、清阿膠、生地、枸杞子、茯苓、桑寄生、川石斛。

某，脅痛入脘，嘔吐黃濁水液，因驚動肝，肝風震起犯胃，平昔液衰，難用剛燥，
議養胃汁以熄風方。人參、茯苓、半夏、廣皮白、麥冬、白粳米。

姚，胃痛久而屢發，必有凝痰聚瘀，老年氣衰，病發日重，乃邪正勢不兩立也，
今納物嘔吐甚多，味帶酸苦，脈得左大右小，蓋肝木必侮胃土，胃陽虛，完穀而出，
且呃逆沃以熱湯不減，其胃氣掀騰如沸，不嗜湯飲，飲濁瀰留脘底，用藥之理，
遠柔用剛，嘉言謂能變胃而不受胃變，開得上關，再商治法，〔肝犯胃兼痰飲胸痺痹〕，
紫金丹含化一丸，日三次。又，議以辛潤苦滑，通胸中之陽，開滌濁涎結聚，
古人謂通則不痛，胸中部位最高，治在氣分，
○。鮮薤白〔去白衣三錢〕、瓜蔞實〔三錢炒焦〕、熟半夏〔三錢〕、茯苓〔三錢〕、
川桂枝〔一錢〕、生薑汁〔四分調入〕。古有薤露之歌，謂薤最滑露不能留，
其氣辛則通，其體滑則降，仲景用以主胸痺痹不舒之痛，瓜蔞苦潤豁痰，
陷胸湯以之開結，半夏自陽以和陰，茯苓淡滲，桂枝辛甘輕揚，載之不急下走，
以攻病所，薑汁生用，能通胸中痰沫，兼以通神明，去穢惡也。

某氏，胃痛中引脅，〔肝鬱化火犯胃〕。川楝子、柴胡、黑山梔、鉤藤、半夏、橘紅。

朱氏，苦寒辛痛。○。川連、土瓜蔞皮、白芥子、茯苓、炒半夏、薑汁、橘紅、竹茹。
又，肝厥胃痛，兼有痰飲，只因誤用耆朮人參，固守中焦，痰氣阻閉，致痛結痞脹，
更醫但知理氣使降，不知氣閉熱自內生，是不中窾，前方耑以苦寒辛通為法，
已得效驗，況酸味亦屬火化，議河間法。
○。金鈴子、延胡、川連、黑山梔、橘紅、半夏

張，老年鬱勃，肝陽直犯胃絡，為心下痛，久則液枯氣結成格。
金鈴子、延胡、黑山梔、淡豆豉炒香。

張十九，壯年面色痿黃，脈濡小無力，胃脘常痛，情志不適即發，或飲煖酒暫解，
食物不易消化，脾胃之土受剋，卻因肝木來乘，怡情放懷，可愈此病，
〔鬱傷脾胃陽虛〕。
人參、廣皮、半夏、茯苓、苡仁、桑葉、丹皮、桔梗、山梔〔薑汁炒〕，水泛丸。

某，味淡短氣，脘中微痛，〔陽虛〕。人參、淡附子、桂枝、炒遠志、煨薑。

某，積滯久著，胃腑不宣，不時脘痛，已經數載，陽傷奚疑。
炒半夏、淡乾薑、蓽撥、草果、廣皮、茯苓。

汪五七，診脈弦濇，胃痛遶背，穀食漸減，病經數載，已入胃絡，姑與辛通法。
甜桂枝〔八分〕、延胡索〔一錢〕、半夏〔一錢〕、茯苓〔三錢〕、良薑〔一錢〕、
蜜水煮生薑〔一錢半〕。

張，陽微不司外衛，脈絡牽掣不和，胃痛，夏秋不發，陰內陽外也，當冬寒驟加，
宜急護其陽，用桂枝附子湯。桂枝、附子、炙草、煨薑、南棗。

戴三九，始於傷陰，繼則陽損，脘痛似乎拘束，食物逾時不運，當理中焦健運二陽，
通補為宜，守補則謬。桂枝木、茯苓、生薑渣、炒焦遠志、炒黃半夏、生益智仁。

余三四，胃疼發，前後心冷，嘔吐。
○。淡吳萸、炒半夏、蓽撥、淡乾薑、草果仁、厚朴、廣皮、桂枝木。

某，中州陽失健運，脘中痛，食不化。
益智仁、穀芽、廣皮、炙草、茯苓、檀香汁、半夏麯、炒荷葉。

顧五十，清陽失職，脘中痺痹痛，得噯嚝達，當辛以通之。
薤白、半夏、桂枝、茯苓、乾薑。

顧五一，營虛胃痛，進以辛甘，〔營絡胃陽兼虛〕。
當歸〔一錢半〕、甜桂枝〔一錢〕、茯苓〔三錢〕、炙草〔五分〕、煨薑〔一錢半〕、
南棗肉〔二錢〕。

費二九，勞力，氣泄陽傷，胸脘痛發，得食自緩，已非質滯停蓄，然初病氣傷，
久泄不止，營絡亦傷，古謂絡虛則痛也，攻痰破氣不去病，即傷胃，致納食不甘，
噯噫欲嘔，顯見胃傷陽敗，當以辛甘溫方。人參、桂枝、茯苓、炙草、煨薑、南棗。

某，胃痛已久，間發風疹，此非客氣外感，由乎情懷鬱勃，氣血少於流暢，
夫思慮鬱結，心脾營血暗傷，年前主歸脾一法，原有成效，今食減形瘦，當培中土，
而理營輔之。異功加歸芍，用南棗肉湯泛丸。

程氏，脈耎，背寒，食入脘痛。人參、茯苓、當歸、白芍、炙草、煨薑、南棗。

某女，形寒脘痛，得食甚，手按少緩，非有餘客邪病，擬進和營衛法，
歸桂枝去芍加茯苓。

蔣，陽微氣阻，右脘痛痺痹，據云努力痛起，當兩調氣血，〔胃陽虛氣滯血痺痹〕。
延胡、半夏、厚朴、橘紅、桂枝木、良薑、瓜蔞皮、茯苓。

某二八，努力，飢飽失時，好飲冷酒，脈弦硬，中脘痛。
熟半夏〔三錢〕、雲茯苓〔三錢〕、桃仁〔去皮尖炒研二錢〕、良薑〔一錢〕、延胡〔一錢〕、
紅豆蔻〔一錢去殼〕。

〔丸方〕，熟半夏〔三兩炒〕、雲茯苓〔二兩〕、生厚朴〔二兩〕、小附子〔一兩炙〕、
草果仁〔去衣一兩〕、高良薑〔一兩生〕，老薑汁法丸，每服三錢。

朱，痛固虛寒，吐痰泄氣稍緩，當通陽明，勿雜多歧，〔陽虛痰滯〕。
人參、半夏、薑汁、淡附子、茯苓、淡乾薑。

某嫗，陽微痰滯，胃痠痛脹，用阿魏丸六分。

施六二，胃痛，濁痰上逆，〔陽虛陰濁凝阻〕。
代赭石、炒半夏、淡吳萸、淡乾薑、茯苓、廣皮、蓽撥、生益智仁。

張四八，陽微濁凝，胃下疼。
炒黑川椒〔去目一錢〕、炮黑川烏〔三錢〕、炮黑川附子〔三錢〕、炮淡乾薑〔一錢半〕。

高五十，素多鬱怒，陽氣窒痺痹，濁飲凝沍，湯飲下咽，吐出酸水，胃脘痛痺痹，
已經三載，漸延噎膈，先與通陽徹飲，俾陽氣得宣，庶可向安。
半夏、枳實皮、桂枝木、茯苓、淡乾薑。又，脈右弦不飢，納穀不運，吞酸，
濁飲尚阻，陽仍不宣。半夏、良薑、桂枝木、茯苓、延胡、淡乾薑。

高，脈虛濇，胃痛久，治在血分，〔血絡瘀痺痹〕。
桃仁、當歸、桂枝、茯神、遠志、炙草。

錢三六，酒肉滯氣胃痛，鄉人稱為穿心箭風，方書所無，不可稽考，苦辛泄降可效。
延胡、川楝子、桃仁、蒲黃、五靈脂。

盛三六，胃痛喜得煖食，腸中泄氣則安，數年痛必入絡，治在血中之氣。
桂枝木、桃木、韭白汁、歸鬚、茯苓塊。又，陽微胃痛。
當歸、桂枝木、桃仁、炙甘草、煨薑、南棗。

席，經幾年宿病，病必在絡，痛非虛症，因久延，體質氣餒，遇食物不適，
或情懷鬱勃，痰因氣滯，氣阻血瘀，諸脈逆亂，頻吐污濁而大便反祕，醫見嘔吐肢冷，
認為虛脫，以理中加附子溫裡護陽，夫陽氣皆屬無形，況乎病發有因，決非陽微欲脫，
憶當年病來，宛是肝病，凡疏通氣血皆效，其病之未得全好，由乎性情食物居多，
夏季耑以太陰陽明通劑，今痛處在脘，久則瘀濁復聚，宜淡味薄味清養，
初三竹瀝泛丸仍用，早上另立通瘀方法。
○。蘇木、人參、鬱金、桃仁、歸尾、柏子仁、琥珀、茺蔚、紅棗肉丸，早服二錢。

奏，久有胃痛，更加勞力，致絡中血瘀，經氣逆，其患總在絡脈中痺痹窒耳，
醫藥或攻裡，或攻表，置病不理，宜乎無效，形瘦清減，用緩逐其瘀一法。
蜣螂蟲〔炙一兩〕、䗪蟲〔炙一兩〕、五靈脂〔炒一兩〕、桃仁〔二兩〕、川桂枝尖〔生五錢〕、
蜀漆〔炒黑三錢〕，用老韭根白搗汁泛丸，每服二錢，滾水下。

潘氏，脈弦濇，經事不至，寒熱，胃痛拒格，嘔惡不納，此因久病胃痛，
瘀血積於胃絡，議辛通瘀滯法。川楝子、延胡、桂枝木、五靈脂、蒲黃、香附。

吳氏，氣火鬱，胃痛，〔氣火鬱〕。川楝子、橘紅、炒查肉、鬱金、黑山梔、香附。

江二十，胃疼緩，氣逆不降，〔氣逆不降〕。
鮮枇杷葉、杏仁、生香附、降香汁、厚朴、橘紅、桔梗、白蔻。

范氏，諸荳皆能閉氣，漿凝為腐，宛是呆滯食物，食已脘痞痛脹，乃清氣之阻，
診脈小濇，舌白粘膩，當理氣以開曠胸中。
杏仁、厚朴、老蘇梗、廣皮白、白蔻仁、枳殼汁、桔梗汁。陽明乃十二經脈之長，
其痛之因甚多，蓋胃者彙也，乃衝繁要道，為患最易，虛邪賊邪之乘機竊發，
其間消長不一，習俗辛香溫燥之治，斷不容一例而漫施，然而是病，其要何在，
所云初病在經，久痛入絡，以經主氣，絡主血，則可知其治氣治血之當然也，
凡氣既久阻，血亦應病，循行之脈絡自痺痹，而辛香理氣，辛柔和血之法，
實為對待必然之理，又如飽食痛甚，得食痛緩之類，於此有宜補不宜補之分焉，
若素虛之體，時就煩勞水穀之精微，不足以供其消磨，而營氣日虛，脈絡枯濇，
求助於食者，甘溫填補等法，所宜頻進也，若有形之滯，堵塞其中，容納早已無權，
得助而為實實，攻之逐之等劑，又不可緩也，寒溫兩法，從乎喜煖喜涼，滋燥之殊，
詢其便濇便滑，至於飲停必吞酸，食滯當噯腐，厥氣乃散漫無形，瘀傷則定而有象，
蚘蟲動擾，當頻痛而吐沫，痰濕壅塞，必善吐而脈滑，營氣兩虛者，不離乎嘈辣動悸，
肝陽衝剋者，定然煩渴而嘔逆，陰邪之勢，其來必速，鬱火之患，由漸而劇也，
〔邵新甫〕。

徐評，治胃痛之方，大段亦不外此，但痛必有外邪內積，不宜輕補，而用人參甚多，
痛久則必熱，而用薑附甚多，俱為太過。

<h2>脅痛</h2>
張六五，脅脹夜甚，響動則降，七情致傷之病，〔肝鬱〕。
○。橘葉、香附子、川附子、半夏、茯苓、薑渣。

陳，氣熱攻沖，擾脘入脅。川連、牡蠣、夏枯草、炒半夏、香附、炒白芥子。

徐四九，勞怒陽動，左脅閃閃，腹中微滿，診脈弦搏，左甚，當先用苦辛。
鬱金、山梔、半夏麯、降香末、橘紅、金石斛。

湯十八，氣逆，咳血後，脅疼，〔金不制木〕。
降香汁〔八分沖〕、川貝〔一錢半〕、鮮枇杷葉〔三錢〕、白蔻仁〔五分〕、杏仁〔二錢〕、
橘紅〔一錢〕。

丁，由虛里痛起，左脅下堅滿，脹及臍右，大便澀滯不爽，用緩攻方法，
〔濕熱壅滯〕，小溫中丸。

某，痰飲搏擊，脅痛，〔痛兼痰飲〕。
半夏、茯苓、廣皮、甘草、白芥子、刺蒺藜、鉤藤。

沈三十，左脅下痛，食入則安，〔營絡虛寒〕。當歸桂枝湯加肉桂。

朱五二，左乳傍痛遶腰腹，重按得熱少緩，此屬陰絡虛痛，十一年不愈，亦痼疾矣。
當歸〔三錢〕、肉桂〔一錢〕、小茴〔七分〕、丁香皮〔五分〕、茯苓〔二錢〕、淡乾薑〔一錢〕。

尤四五，痛從中起，遶及右脅，胃之絡脈受傷，故得食自緩，但每痛發，
必由下午黃昏當陽氣漸衰而來，是有取乎辛溫通絡矣。
當歸、茯苓、炮薑、肉桂、炙草、大棗。

郭三五，痛必右脅中有形攻心，嘔吐清涎，周身寒凜，痛止寂然無蹤，
此乃寒入絡脈，氣乘填塞阻逆，以辛香溫通法，〔寒入絡脈氣滯〕。
○。蓽撥、半夏、川楝子、延胡、吳萸、良薑、蒲黃、茯苓。

汪六八，嗔怒動肝，寒熱旬日，左季脅痛，難以舒轉，此絡脈瘀痺痹，防有見紅之事，
靜調勿勞可愈，〔血絡瘀痺痹〕。桃仁、歸鬚、五加皮、澤蘭、丹皮、鬱金。又，
桃仁、歸鬚、丹皮、桑葉、川楝子皮、黑山梔皮。又，絡虛則熱液虧則風動，痛減半，
有動躍之狀，當甘緩理虛，炙甘草湯去薑桂。又，痛止，便難，液耗風動為祕，
議用東垣通幽法。當歸、桃仁、柏子霜、火麻仁、郁李仁、松子肉、紅花；凌，肝著，
脅中痛，勞怒致傷氣血。川楝子皮、炒延胡、歸鬚、桃仁、生牡蠣、桂枝木。

沈二一，初起形寒寒熱，漸及脅助脘痛，進食痛加，大便燥結，久病已入血絡，
兼之神怯瘦損，辛香剛燥，決不可用。
白旋覆花、新絳、青蔥管、桃仁、歸鬚、柏子仁。

王二四，左前後脅板著，食後痛脹，今三年矣，久病在絡，氣血皆窒，當辛香緩通。
桃仁、歸鬚、小茴、川楝子、半夏、生牡蠣、橘紅、紫降香、白芥子、水泛丸。

汪，痛在脅肋，遊走不一，漸至痰多，手足少力，初病兩年，寢食如常，
今年入夏病甚，此非臟腑之病，乃由經脈，繼及絡脈，大凡經主氣，絡主血，
久病血瘀，瘀從便下，諸家不分經絡，但忽寒忽熱，宜乎無效，試服新絳一方小效，
乃絡方耳，議通少陽陽明之絡，通則不通矣。
歸鬚、炒桃仁、澤蘭葉、柏子仁、香附汁、丹皮、穿山甲、乳香、沒藥，水泛丸。

程四八，診脈動而虛，左部小弱，左脅疼痛，痛勢上引，得食稍安，此皆操持太甚，
損及營絡，五志之陽，動擾不息，嗌乾舌燥心悸，久痛津液致傷也，症固屬虛，
但參朮歸耆補方，未能治及絡病，內經肝病，不越三法，辛散以理肝，酸泄以體肝，
緩以益肝，宣辛甘潤溫之補，蓋肝為剛臟，必柔以濟之，自臻效驗耳。
○。炒桃仁、柏子仁、新絳、歸尾、橘紅、琥珀。痛緩時用丸方，
真阿膠、小生地、枸杞子、柏子仁、天冬、刺蒺藜、茯神、黃菊花四兩丸。

朱，肝絡凝瘀，脅痛，須防動怒失血，旋覆花湯加歸鬚桃仁柏仁。

李十九，左脅痞積攻疼。
生牡蠣、南山查、炒延胡、川楝子、炒桃仁、歸鬚丹皮、桂枝木。

蔣三六，宿傷，左脅腹背痛。
炒桃仁、歸鬚、炒延胡、片薑黃、五茄皮、桂枝木、橘紅、炒小茴。

沈，暮夜五心熱，嗌乾，左脅痛，肝腎陰虧，〔肝腎陰虛〕。
人參、生地、天冬、麥冬、柏子霜、生白芍。

黃，左脅骨痛，易飢嘔涎，肝風內震入絡，〔肝風入絡〕。
生地、阿膠、生白芍、柏子仁、丹皮、澤蘭。又，照前方去白芍澤蘭加桃仁桑枝。又，
肝胃絡虛，心嘈如飢，左脅痛，便燥少血。生地、天冬、枸杞、桂圓、桃仁、柏仁，
熬膏，加阿膠收。

程，脅下痛犯中焦，初起上吐下瀉，春深寒熱不止，病在少陽之絡，〔膽絡血滯〕。
青蒿根、歸鬚、澤蘭、丹皮、紅花、鬱金。

胡三四，診脈右弦，左小弱濇，病起積勞傷陽，操持索思，五志皆逆，
而肝為將軍之官，謀慮出焉，故先脅痛，晡暮陽不用事，其病漸劇，是內傷症，
乃本氣不足，日餌辛燥，氣泄血耗，六味滋柔膩藥，原非止痛之方，
不過矯前藥之謬而已，內經肝病三法，治虛亦主甘緩，蓋病既久，必及陽明胃絡，
漸歸及右胃同病，人臥魂藏於肝，夢寐紛紜，傷及無形矣，議用甘藥，少佐攝鎮，
〔肝腎皆虛〕。
人參、棗仁、茯神、炙草、柏子仁、當歸、龍骨、金箔，桂圓肉煮濃汁，搗丸。
脅痛一症，多屬少陽厥陰，傷寒脅痛，皆在少陽膽經，以脅居少陽之部，雜症脅痛，
皆屬厥陰肝經，以肝脈布於脅肋，故仲景旋覆花湯，河間金鈴子散，及先生辛溫通絡，
甘緩理虛，溫柔通補，辛泄宣瘀等法，皆治肝著脅痛之劑，可謂曲盡病情，
諸法異備矣，然其症有虛有實，有寒有熱，不可概論，茍能因此擴充，再加詳審，
則臨症自有據矣，〔鄒時乘〕。

徐評，案中用藥，頗能變通，心思有不可及處，惟用補之處，未免太重耳。

<h2>腹痛</h2>
裴氏，脈數，按之濇，腹痛嘔吐，恐痧穢格拒，宜宣通氣分，〔上中二焦氣阻〕。
白蔻仁、桔梗、黑山梔、香豉、半夏、廣皮白。

某四十，腰痛腹痛，得冷愈甚，〔陽氣不通〕。
桂枝木、茯苓、蘄艾、生香附、青皮、炒小茴。

吳五三，當臍微痛，手按則止，此絡空冷乘，陽氣久虛之質，自述戒酒穀增，
不可因痛，再以此破泄真氣。茯苓、生薑〔煨〕、熟朮、肉桂。

俞十九，腹痛六七年，每發必週身寒凜，吐涎沫而痛止，此諸氣鬱痺痹，
得湧則宣之象，法當升陽散鬱，〔鬱傷脾陽〕。
半夏、草果、金鈴子、延胡、厚朴、生薑、蘇梗。

程，穢濁阻遏中焦，氣機不宣，腹脘痺痹，當用芳香逐穢，兼以疏泄，〔穢濁阻氣〕。
藿香、厚朴、杏仁、萊菔子、半夏、廣皮白。

鄭，脈沉微，腹痛欲大便，陰濁內凝，乃陽氣積衰，通陽必以辛熱，
〔陰濁內阻腑陽不通〕。生白朮、吳萸、良薑、川熟附、茯苓、小茴。

某，腑陽不通，腹痛，用禹餘糧丸，暖下通消，二便通，脹緩，腹仄，
此無形之氣未振，宜疏補醒中。生白朮、厚朴、廣皮、半夏、茯苓、生益智、薑汁。

某，氣結，腹痛食少，寒熱，〔肝氣鬱〕，逍遙散去朮加鬱金香附。

某氏，肝鬱，腹痛有形，經不調，〔肝鬱血滯〕。
香附、川芎、當歸、肉桂、五靈脂、木香、吳萸、炒白芍。

畢，小便自利，大便黑色，當臍腹痛，十五年漸發日甚，脈來沉而結濇，
此鬱勃傷及肝脾之絡，致血敗瘀留，勞役動怒，宿痾乃發，目今冬深閉藏，忌用攻下，
議以辛通潤血，所謂通則不通矣，〔鬱傷肝脾絡血凝瘀〕。
桃仁、桂枝木、穿山甲、老韭白、煎送阿魏丸一錢。

徐四十，疹發五六年，形體畏寒，病發身不大熱每大便，腹裡急，此皆氣血凝滯，
當以鬱病推求。當歸、酒製大黃、枳實、桂枝、炙草、白芍。

某，勞力傷氣，浮腫，食入腹痛，姑用戊己調中，〔勞傷中陽〕。
白芍〔二錢〕、炙草〔五分〕、當歸〔炒焦一錢半〕、生益智〔七分研〕、廣皮〔一錢〕、
煨薑〔一錢〕、棗肉〔三錢〕，河水煎。

袁四五，當臍腹痛，發於冬季，春深漸愈，病發噯氣，過飢勞動亦發，
宜溫通營分主治，〔營分虛寒〕。當歸、炙草、肉桂、茯苓、炮薑、南棗。

華，腹痛三年，時發時止，面色明亮，是飲邪，亦酒濕釀成，因怒左脅有形，
痛遶腹中，及胸背諸俞，乃絡空，飲氣逆攻入絡，食辛熱痛止復痛，蓋怒則鬱折肝用，
惟氣辛辣可解，論藥必首推氣味，〔鬱怒飲氣入絡〕。
粗桂枝木〔一錢〕、天南星〔薑汁浸炮黑一錢半〕、生左牡蠣〔五錢打碎〕、
真橘核〔炒香打一錢半〕、川楝子肉〔一錢〕、李根東行皮〔一錢〕。

某，長夏腹脹減食，微痛，是暑傷在氣分，東垣每調和脾胃，疏泄肝木，最屬近理，
若守中之補，及膩滯血藥皆左，〔暑傷中氣〕。
人參、廣皮、白芍、茯苓、穀芽、生益智仁。腹處乎中，痛因非一，
須知其無形及有形之為患，而主治久機宜，已先得其要矣，所謂無形為患者，
如寒凝火鬱，氣阻營虛，及秋暑濕痧穢之類是也，所謂有形為患者，如蓄血食滯，
癥瘕蚘蟯內疝，及平素偏好成積之類是也，審其痛勢之高下，辨其色脈之衰旺，
細究其因，確從何起，大都在臟者以肝脾腎為主，在腑者以腑者以腸胃為先，
夫臟有賊剋之情，非比腑病而以通為用也，此通字，勿執攻下之謂，古之建中建中湯，
理中湯，三物厚朴湯，及厚朴溫中湯，各具至理，考先生用古，若通陽而泄濁者，
如吳茱萸湯，及四逆湯法，清火而泄鬱者，如左金丸，及金鈴散法，開通氣分者，
如四七湯，及五磨飲法，宣攻營絡者，如穿山甲桃仁歸鬚韭根之劑，及下瘀血湯法，
緩而和者，如芍甘湯加減，及甘麥大棗湯法，柔而通者，如蓯蓉柏子肉桂當歸之劑，
及復脈加減法，至於食滯消之，蝤擾安之，癥瘕理之，內疝平之，痧穢之候，
以芳香解之，偏積之類，究其原而治之，是皆先生化裁之法也，若夫瘍科內癰，
婦科四症，兼患是病者，更於各門兼參其法而用之，則無遺蘊矣，〔邵新甫〕。

徐評，腹痛久者必有積滯，必用消積丸藥以漸除之，煎方恐不足以愈久病也，
案中用丸散，絕妙。

<h2>肩臂背痛</h2>
徐，爾日天令驟冷，診左脈忽現芤濇，痛時筋攣，遶掣耳後，此營虛脈絡失養，
風動筋急，前法清絡，涼劑不應，營虛不受辛寒東垣舒筋湯意，〔痛遶耳後〕。
○。當歸、生黃耆、片薑黃、桂枝、防風、生於朮，煎藥化活絡丹一丸。

某，勞倦，偏臂疼，〔肩臂痛〕。
川桂枝木、木防己、五茄皮、茯苓、生苡仁、炒白蒺。涂六二，痛起肩胛，
漸入環跳髀膝，是為絡虛。
黃耆〔五錢〕、於朮〔三錢〕、當歸〔三錢〕、茯苓〔二錢〕、防己〔八分〕、防風根〔五分〕、
羌活〔五分〕，又，照前方去防風羌活加杞子沙苑。

鄒，五旬又四，陽明脈衰肩胛筋緩，不舉而痛，治當通補脈絡，莫進攻風。
生黃耆、於朮、當歸、防風根、薑黃、桑枝。

王四二，陽明氣衰，厥陰風動，頭眩目昏，右肩痛麻，脅下有聚氣，足厥陰主治。
枸杞子〔四兩〕、歸身〔三兩〕、羚羊角〔生研二兩〕、製白蒺〔去刺三兩〕、
嫩黃耆皮〔四兩〕、胡天麻〔二兩煨〕、菊花二兩熬汁桑枝四兩熬汁丸。

徐五一，左指脹痛引肩，男子血虛風動，病在肝，形脈不足，以柔藥溫養。
製首烏、枸杞子、歸身、三角胡麻、菊花炭、柏子仁、刺蒺藜、桑枝膏丸。

俞嫗，高年陽明氣乏，肩胛痛難屈伸，法當理衛陽通補。
黃耆、桂枝、歸身、片薑黃、海桐皮、夏枯草。

孫二四，腎氣攻背，項強，溺頻且多，督脈不攝，腰重頭疼，難以轉側，先與通陽，
宗許學士法，〔背痛〕。
川椒〔炒出汗三分〕、川桂枝〔一錢〕、川附子〔一錢〕、茯苓〔一錢半〕、生白朮〔一錢〕、
生遠志〔一錢〕，凡衝氣攻痛，從背而上者，係督脈主病，
治在少陰，從而上者，治在厥陰，係衝任主病，或填補陽明，此治病之宗旨也。

汪十二，肝濁逆攻，痛至背。
淡乾薑〔八分〕、炒黑川椒〔三分〕、炒焦烏梅肉〔五分〕、小川連〔三分〕、
川桂枝木〔五分〕、北細辛〔二分〕、黃柏〔五分〕、川楝子肉〔一錢〕、生白芍〔二錢〕。

陳氏，內經論諸痛皆寒，時當冬臘，口鼻吸受寒冷，阻氣隧之流行，痛自胸引及背，
甚則手足厥冷，只宜兩通氣血主治。
川楝子、延胡、生香附、橘紅、吳萸、烏藥、紅花。沈氏，脈芤汗出失血，背痛，
此為絡虛。人參、炒歸身、棗仁、炒白芍、炙草、茯神。莊三四，督虛背疼，脊高突。
生毛鹿角〔切片三錢〕、鹿角霜〔一錢半〕、杞子〔三錢〕、歸身〔一錢〕、
生杜仲〔一錢半〕、沙苑〔一錢〕、茯苓〔一錢半〕、青鹽〔調入三分〕。

張三八，督虛背痛，潰洩。
生毛鹿角、鹿角霜、生菟絲子、生杜仲、沙苑子、白龍骨、茯苓、當歸。肺朝百脈，
肺病則不能管攝一身，故肺俞為病，即肩背作痛，又背為陽明之府，陽明有虧，
不能束筋骨，利機關，即肩垂背曲，至於臂，經絡交會不一，而陽明為十二經絡之長，
臂痛亦當責之陽明，但痛有內外兩因，虛實迥異，治分氣血二致，通補攸殊，
如營虛脈絡失養，風動筋急者，不受辛寒，當倣東垣舒筋湯之意，佐以活絡丹，
勞倦傷陽，脈絡凝塞，肩臂作痛者，以辛甘為君，佐以循經入絡之品，陽明氣衰，
厥陰風動，右肩痛麻者，用枸杞歸身黃耆羚羊桑枝膏，為陽明厥陰營氣兩虛主治，
血虛風動者，因陽明絡虛，受肝臟風陽之擾，用首烏枸杞歸身胡麻柏子仁刺蒺藜等味，
以柔甘為溫養，失血背痛者，其虛亦在陽明之絡，用人參歸身棗仁白芍炙草茯神，
以填補陽明，若腎氣上逆，則督虛為主病，宜用奇經之藥以峻補真陽，
至於口鼻吸受寒冷，阻鬱氣隧，痛自胸引及背者，宗內經諸痛皆寒之義，
以溫藥兩通氣血，更有古法，如防風湯散肺俞之風，指迷丸治痰流臂痛，
控涎丹治流痺痹牽引，此皆從實症而治，所謂通則不痛也，醫者不拘守一法，洞悉病源，
運巧思以製方，而技於是進，〔龔商年〕。

徐年，痛定於肩背，此著痺痹之類，必用外治之藥，以攻之提之，煎藥不能取效也。

<h2>腰腿足痛</h2>
曹三九，濕鬱，少腹引腰，右腳痠，〔腰痛〕。
木防己、晚蠶沙、飛滑石、茯苓皮、杏仁、厚朴、草果、萆薢。

俞五五，勞倦挾濕，腰疼。川桂枝尖、木防己、生苡仁、茯苓皮、晚蠶沙、萆薢。

何四七，腰痛，環跳穴痛痺痹。沙苑、桂枝木、小茴、茯苓、桑寄生、炒杞子。

翁三五，努力傷腰疼。
生杜仲、當歸、五加皮、炒牛膝、枸杞子、茯苓、青鹽、生羊腰子。

吳氏，脈虛身熱，腰髀皆痛，少腹有形攻觸，臟陰奇脈交傷，不可作外感治。
當歸、炒白芍、桂枝、茯苓、炙草、煨薑、大棗。

汪二三，脈濇，腰脾環跳悉痛，煩勞即發，下焦空虛，脈絡不宣，所謂絡虛則痛是也。

歸身、桂枝木、生杜仲、木防己、沙苑、牛膝、萆薢、小茴。

某，便溏，腰痛，是絡病治法。

朱，脈細色奪，肝腎虛，腰痛，是絡病治法。
生羊內腎、當歸、枸杞子、小茴、紫衣胡桃、茯神。

汪嫗，老年腰膝久痛，牽引少腹兩足，不堪步屨，奇經之脈，隸於肝腎為多，
〔腰膝痛〕。鹿角霜、當歸、肉蓯蓉、薄桂、小茴、柏子仁。

王三五，脈遲緩，飲酒溏，遺精數年不已，近日腰髀足膝墜痛麻木，
此濕凝傷其脾腎之陽，滋填固濇，決不應病，先議用苓薑朮桂湯，驅濕煖土，
再商後法。

吳，舌白乾涸，脘不知飢，兩足膝跗筋掣牽痛，雖有宿病，近日痛發，
必挾時序溫熱濕蒸之氣，因其流行之隧，理進宣通，莫以風藥，〔膝腿足痛〕。
飛滑石、石膏、寒水石、杏仁、防己、苡仁、威靈仙。

蔣七歲，足膝腫，疼久不止，內熱。
生虎骨、炒牛膝、萆薢、金毛狗脊、當歸、仙露脾。又，照前方加生鹿角黃柏。

張四二，勞力傷，左腿骨麻疼。生虎骨〔四兩〕、當歸〔二兩〕、五茄皮〔二兩〕、
仙靈脾〔二兩〕、牛膝〔二兩〕、獨活〔一兩〕、白茄根〔二兩〕、油松節〔二兩〕、
金毛狗脊〔八兩〕。

朱，痛著右腿身前，肌肉不腫，必在筋骨，且入夜分熱篤，邪留於陰，間有偏墜，
治從肝經。
生杜仲〔一兩〕、當歸鬚〔二錢〕、穿山甲〔二錢炙〕、小茴香〔一錢炒〕、北細辛〔三分〕、
乾地龍〔炙一錢〕。

某，嘔逆吐涎，衝氣攻心，足大拇指硬強而痛，〔足痛〕。
淡吳萸、熟附子、獨活、北細辛、當歸、漢防己。

某，兩足皮膜，撫之則痛，由厥陰犯陽明，胃厥所致，脈弦而數，治當疏泄。
川楝子、延胡、青皮、黑山梔、歸鬚、桃仁、橘紅、炒黑查肉。

陸二四，飽食則噦，是為胃病，兩足骨骱皆痛，陽明胃脈不司束筋骨，攻痛，
議轉旋陽氣法，苓薑朮桂湯。

某，右足患處麻木筋強微腫，老人氣血不得宣通，冬病至長夏，食不加餐，脈小弱，
主以溫養，虎脛骨〔生打三錢〕、淮牛膝〔一錢〕、歸身〔炒一錢〕、杞子〔炒三錢〕、
生杜仲〔三錢〕、川斛〔三錢〕、萆薢〔一錢〕、白蒺藜〔炒去刺研一錢〕。腰者，腎之府，
腎與膀胱為表裡，在外為太陽，在內屬少陰，又為衝任督帶之要會，則腰痛一症，
不得不以腎為主病，然有內因外因不內外因之別，舊有五辨，一曰陽虛不足，
少陰腎衰，二曰風痺痹風寒，濕著腰痛，三曰勞役傷腎，四曰墜墮損傷，五曰寢臥濕地，
其說已詳，而景岳更增入表裡虛實寒熱之論，尤為詳悉，夫內因治法，腎臟之陽有虧，
則益火之本，以消陰翳，腎臟之陰內奪，則壯水之源，以制陽光，外因治法，
寒濕傷陽者，用苦辛溫以通陽泄濁，濕鬱生熱者，用苦辛以勝濕通氣，不內外因治法，
勞役傷腎者，以先後天同治，墜墮損傷者，辨傷之輕重，與瘀之有無，為或通或補，
若夫腿足痛，外感者，惟寒濕濕熱風濕之流經入絡，經云傷於濕者，下先受之，
故當以治濕為主，其間佐溫佐清佐散，隨症以製方，內傷則不外肝脾腎三者之虛，
或補中，或養肝，或填下，隨病以致治，古來治腰腿足痛之法，大略如此也，
然審症必如燃犀燭怪，用藥尤貴以芥投針，今閱案中，有飲酒便溏，遺精不已，
腰痛麻木者，他人必用滋填固濇等藥，先生斷為濕凝傷脾腎之陽，用苓桂朮薑湯，
以驅濕煖土，有老年腰痛者，他人但撮幾味通用補腎藥以治，先生獨想及奇經之脈，
隸於肝腎，用血肉有情之品，鹿角當歸蓯蓉薄桂小茴，以溫養下焦，有痛著右腿，
肌肉不腫，入夜勢篤者，先生斷其必在筋骨，邪流於陰，用歸鬚地龍山甲細辛，
以辛香苦溫入絡搜邪，有兩足皮膜，撫之則痛者，似乎風濕等症，
先生斷其厥陰犯陽明，用川楝延胡歸鬚桃仁青皮山梔，以疏泄肝臟，有飽食則噦，
兩足骨骱皆痛者，人每用疏散攻劫，先生宗陽明虛不能束筋骨意，用苓薑朮桂湯，
以轉旋陽氣，種種治法，非凡手所及，要之治病，固當審乎虛實，更當察其虛中有實，
實中有虛，使第虛者補而實者攻，誰不知之，潛玩方案，足以補後人之心智也，
豈淺鮮哉，〔龔商年〕。

徐評，凡有著之邪，總以外攻，內經有腰痛論一篇，亦以服藥不足盡病也。

<h2>諸痛</h2>
陳，久痛必入絡，氣血不行，發黃，非疸也，〔血絡瘀痺痹〕。
旋覆花、新絳、青蔥、炒桃仁、當歸尾。

龐四八，絡虛則痛，有年色脈衰奪，原非香蔻劫散可效，醫不明治絡之法，
則愈治愈窮矣。炒桃仁、青蔥管、桂枝、生鹿角、歸尾。此旋覆花湯之變制也，
去覆花之鹹降，加鹿角之上升，方中惟有蔥管通下，餘俱辛散橫行，
則絡中無處不到矣。又，辛潤通絡，病愈廿日，因勞再發，至於上吐下閉，
是關格難治矣，且痛勢復來，姑與通陽，阿魏丸四錢，分四服。

李四六，積傷入絡，氣血皆瘀則流行失司，所謂痛則不通也，久病當以緩攻，
不致重損。
桃仁、歸鬚、降香末、小茴、穿山甲、白蒺藜、片薑黃、煨木香、韭白汁法丸。
楊三一，由周身筋痛，遶至腹中，遂不食不便，病久入絡，不易除根。
歸身、川桂枝、茯苓、柏子仁、遠志、青蔥管。

章，痛乃宿病，當治病發之由，今痺痹塞脹悶，食入不安，得頻吐之餘，疹形朗發，
是陳腐積氣膠結，因吐，經氣宣通，倣仲景胸中懊儂例，用梔子豉湯主之。又，
胸中稍舒，腰腹如束，氣隧有欲通之象，而血絡仍然錮結，就形體畏寒怯冷，
乃營衛之氣失司，非陽微惡寒之比，議用宣絡之法。
歸鬚、降香、青蔥管、鬱金、新絳、柏子仁。

黃，痛則氣亂發熱，頭不痛，不渴飲，脈不浮，非外感也，暫用金鈴散一劑。
金鈴子、炒延胡、炒桃仁、桂圓。又，痛而重按少緩，是為絡虛一則，氣逆紊亂，
但辛香破氣忌進，宗仲景肝著之病，用金匱旋覆花湯法。
旋覆花、新絳、青蔥管、桃仁、柏子霜、歸尾。

汪嫗，脈小濇，久因悒鬱，脘痛引及背脅，病入血絡，經年延綿，更兼茹素數載，
陽明虛餒，肩臂不舉，倉卒難於奏效，是緩調為宜，議通血絡潤補，勿投燥熱劫液。
歸鬚、柏子仁、桂枝木、桃仁、生鹿角、片薑黃。

朱，頭巔至足，麻木刺痛，熱熾，〔陰分伏熱〕。滋腎丸。

張，初受寒濕，久則化熱，深入陰分，必暮夜痛甚，醫用和血驅風，焉能直入陰分，
議東垣滋腎丸，搜其深藏伏邪。肉桂〔八錢忌見火〕、黃柏〔四兩〕、知母〔四兩〕，
俱鹽水炒，水泛丸。

王，脈數而細，忽痛必熱腫，且痛來迅速，思五行六氣之流行，最速莫如火風，
高年脂液久耗，人身之氣，必左升右降，相火寄於肝，龍火起於腎，並從陰發越，
本乎根蒂先虧，內乏藏納之職司矣，每日服東垣滋腎丸三錢，秋石湯送，
以瀉陰中伏熱。

許二一，痛為脈絡中氣血不和，醫當分經別絡，肝腎下病，必留連及奇經八脈，
不知此旨，宜乎無功，〔肝腎奇經脈絡不和〕。
鹿角霜、桑寄生、杞子、當歸、沙苑、白薇、川石斛、生杜仲。

范，病後精采未復，多言傷氣，行走動筋，謂之勞復，當與甘溫，和養氣血，
下焦痛，肝腎素虛也，〔肝腎虛下焦痛〕。
人參、小茴拌炒當歸、沙苑蒺藜、茯神、炒杞子、菊花炭。經云，諸痛癢瘡，
皆屬於心，夫心主君火，自當從熱而論，然此乃但言瘡耳，若瘍科之或癰或疽，
則有陰有陽，不可但執熱而論矣，又如舉痛論中，所言十四條，惟熱留小腸一條，
則主乎熱，餘皆主乎寒客，故諸痛之症，大凡因於寒者，十之七八，因於熱者，
不過十之二三而已，如欲辨其寒熱，但審其痛處，或喜寒惡熱，或喜熱惡寒，
斯可得其情矣，至於氣血虛實之治，古人總以一通字立法，已屬盡善，此通字，
勿誤認為攻下通利講解，所謂通其氣血，則不痛是也，然必辨其在仔分與血分之殊，
在氣分者，但行其氣，不必病輕藥重，攻動其血，在血分者，則必兼乎氣治，
所謂氣行則血隨之是也，若症之實者，氣滯血凝，通其氣而散其血則愈，症之虛者，
氣餒不能充運，血衰不能滋榮，治當養氣補血，而兼寓通於補，此乃概言其大綱耳，
若夫諸痛之症，頭緒甚繁，內因七情之傷，必先臟腑而後達於肌軀，外因六氣之感，
必先肌軀而後入於臟腑，此必然之理也，在內者考內景圖，在外者觀經絡圖，
其十二經游行之部位，手之三陰，從臟走手，手之三陽，從手走頭，足之三陽，
從頭走足，足之三陰，從足走腹，凡調治立方，必加引經之藥，或再佐以外治之法，
如鍼灸砭刺，或敷貼熨洗，或按摩導引，則尤易奏功，此外更有跌打閃挫，陰疽內癰，
積聚癥瘕，蚘蟯疝痺痹，痧脹中惡諸痛，須辨明證端，不可混治，今觀各門痛證諸案，
良法儘多，難以概敘，若撮其大旨，則補瀉寒溫，惟用辛潤宣通，不用酸寒斂濇以留邪，
此已切中病情，然其獨得之奇，尤在治絡一法，蓋久痛必入於絡，絡中氣血，
虛實寒熱，稍有留邪，皆能致痛，此乃古人所未及詳言，而先生獨能剖析明辨者，
以此垂訓後人，真不愧為一代之明醫矣，〔華玉堂〕。

徐評，此等議論，以為辨別精詳，分毫無誤，其實皆浮泛之談，無病不可套去，
而於此症真詮，全未夢得，明之薛立齋張景岳，終身迷入此中，其說愈繁，
而去道愈遠，一派浮談，而古昔聖賢治一病必有一主方，千變萬化，不脫根本，
此理遂消亡矣。

<h2>耳</h2>
某，溫邪上鬱，耳聤右脹，〔風溫上鬱〕。薄荷、馬勃、桔梗、連翹、杏仁、通草。

某二二，先起咳嗽，繼而耳聤脹痛，延綿百日不愈，此體質陰虧，觸入風溫，
未經清理，外因傷及陰分，少陽相火陡起，故入暮厥痛愈劇，當先清降，再議育陰。
○。苦丁茶、鮮菊葉、金銀花、生菉豆皮、川貝母、鮮荷葉梗、益元散。

某女，風溫發熱，左耳後腫痛。乾荷葉、苦丁茶、馬勃、連翹、杏仁、黑梔皮。

畢三三，壯年脈來小促數，自春月風溫咳嗽，繼以兩耳失聰，據述苦降滋陰不效，
是不明虛實經絡矣，內經以春病在頭，膏粱之質，厚味酒醴助上痰火，
固非治腎治肝可效，每冕臥時，服茶調散一錢。又，
鮮荷葉汁、羚羊角、石膏末、連翹、元參、鮮菊葉、牛蒡子，午服。又，
照前方去牛蒡菊葉加鮮生地鮮銀花。

葉，火風侵竅，耳聾。連翹、薄荷、甘菊、淡黃芩、苦丁茶、黑山梔。

顧二二，暑邪竅閉，耳失聰，〔暑〕。
鮮荷葉、鮮菊花葉、苦丁茶、夏枯草、蔓荊子、連翹、淡黃芩、黑山梔。

某十八，左耳聤痛，舌白，脈數，體質陰虛，挾受暑風，上焦氣熱，宜用辛涼輕藥。
鮮菊葉、苦丁茶、黑山梔、飛滑石、連翹、淡竹葉。

某二五，暑熱上鬱，耳聤作脹，咳嗆當清氣熱。
杏仁、連翹殼、淡竹葉、川貝、白沙參、六一散。

宓，頭重，耳聤脹，目微赤，少陽相火上鬱，以辛涼清解上焦，〔膽火上鬱〕。
連翹、羚羊角、薄荷梗、丹皮、牛蒡子、桑葉。

某，風木之鬱，耳脹欲閉。
連翹、羚羊角、薄荷梗、苦丁茶、夏枯草花、黑山梔皮、小生香附。

倪十三，因大聲減叫，致右耳失聰，想外觸驚氣，內應肝膽，膽脈絡耳，
震動其火風之威，亦能鬱而阻竅，治在少陽，忌食腥濁。
青蒿葉、青菊葉、薄荷梗、連翹、鮮荷葉汁、苦丁茶。

汪，耳聾咳嗽，形體日瘦，男子真陰未充，虛陽易升乘竅，書云，膽絡脈附耳，
先議清少陽鬱熱以左耳為甚故也。桑葉、丹皮、連翹、黑山梔、青蒿汁、象貝母。

丁，腎開竅於耳，心亦寄竅於耳，心腎兩虧，肝陽亢逆，故陰精走泄，陽不內依，
以耳鳴時閉，但病在心腎，其原實由於鬱，鬱則肝陽獨亢，令膽火上炎，
清晨服丸藥以補心腎，午服湯藥以清少陽，以膽經亦絡於耳也，〔鬱傷心腎膽火上炎〕。
○。水煮熟地〔四兩〕、麥冬〔一兩半〕、龜版〔二兩〕、牡蠣〔一兩半〕、白芍〔一兩半〕、
北味〔一兩〕、建蓮〔一兩半〕、磁石〔一兩〕、茯神〔一兩半〕、沉香〔五錢〕、
辰砂〔五錢為衣〕。〔煎方〕，
夏枯草〔二錢〕、丹皮〔一錢〕、生地〔三錢〕、山梔〔一錢〕、女貞子〔三錢〕、
赤苓〔一錢半〕、生甘草〔四分〕。

姚三十，氣閉耳鳴，〔氣閉〕。
鮮荷葉、杏仁、厚朴、廣皮、木通、連翹、苦丁茶、防己。

金三八，下虛，耳鳴失聰，〔腎虛〕，磁石六味去萸加川斛龜甲遠志。

王，腎竅開耳，膽絡脈亦附於耳，凡本虛失治在腎，邪干竅閉治在膽，乃定例也，
今年已六旬，脈形細數，是皆腎陰久虧，肝陽內風上旋蒙竅，五行有聲，
多動真氣火風，然非苦寒直降可效，填陰重鎮，滋水制木，佐以鹹味入陰，酸以和陽，
藥理當如是議。熟地、龜版、鎖陽、牛膝、遠志、茯神、磁石、秋石、萸肉、五味。

某，八十耳聾，乃理之常，蓋老人雖健，下元已怯，是下虛上實，清竅不主流暢，
惟固補下焦，使陰火得以潛伏，磁石六味加龜甲五味遠志。腎開竅於耳，
心亦寄竅於耳，膽絡脈附於耳，體虛失聰，治在心腎，邪干竅閉，
治在膽經蓋耳為清空之竅，清陽交會流行之所，一受風熱火鬱之邪，與水衰火實，
腎虛氣厥者，皆能失聰，故先生治法，不越乎通陽鎮陰，期腎補心清膽等法，
使清靜靈明之氣，上走空竅，而聽斯聰矣，如溫邪暑熱火風侵竅而為耳聾痛脹者，
用連翹山梔薄荷竹葉滑石銀花，輕可去實之法，輕清泄降為主，如少陽相火上鬱，
耳聾聤脹者，用鮮荷葉苦丁茶青菊葉夏枯草蔓荊子黑山梔羚羊角丹皮，辛涼味薄之藥，
清少陽鬱熱，兼清氣熱為主，如心腎兩虧，肝陽亢逆，
與內風上旋蒙竅而為耳鳴暴聾者，用熟地磁石龜沉香二冬牛膝鎖陽秋石山萸白芍，
味厚質重之藥，壯水制陽，填陰鎮逆，佐以酸味入陰，鹹以和陽為主，因症施治，
從虛從實，直如庖丁之導窾矣，〔鄒時乘〕。

徐評，耳聾之法多端，然大段不過清上鎮下二條，案中方極穩當，至于外治之法，
及虛寒等症，則不可不知也。

<h2>目</h2>
某，風溫上鬱，目赤，脈左弦，當用辛以散之，〔風溫〕。
桑葉、夏枯草、連翹、草決明、赤芍。

某二三，失血後，復受燥熱，左目赤痛，當以辛涼清之，〔燥熱〕。
鮮菊葉、冬桑葉、生甘草、赤苓皮、菉豆皮、穭豆皮。

鮑氏，秋風化燥，上焦受邪，目赤珠痛。
連翹、薄荷、黃芩、山梔、夏枯草、青菊葉、苦丁茶、桑皮。

席，用淡滲漸安，是暑入氣阻，熱蒸濕鬱，勿取大辛大苦之開泄，倣清邪中上治法，
〔暑濕鬱蒸〕。冬桑葉、穀精草、望月砂、苡仁、川通草、菉豆皮、茯苓。

顧五四，頭額悶脹，目赤，〔木火上鬱〕。
羚羊角、夏枯草、草決明、山梔皮、連翹、生香附。

潘，戒飲，濁減十四，略可加穀，近日竟夕無寐，目珠赤痛，陽升不交於陰，
暫停妙香散。桑葉、丹皮、夏枯草、黑山梔、川貝、苡仁。

陸嫗，鬱勃氣火，翳遮目睛，高年苦辛難進。
夏枯草、穀精草、草決明、望月砂、生香附、連翹。

某，頭面風腫，目起星，是氣中熱。
羚羊角、夏枯草、薄荷梗、穀精草、生香附、小生地、丹皮、望月砂、連翹、山梔。

汪，脈左弦，左目赤痛，淚多。
○。桑葉、丹皮、草決明、小胡麻、夏枯草、穀精草、菉豆皮、黑穭豆皮。

汪，目痛偏左，翳膜紅絲，診脈左弦濇，由肝膽氣熱所致。
草決明、冬桑葉、夏枯草、小胡麻、丹皮、穀精早。

某十一，肝火上鬱，目眶紅腫。連翹、赤芍、菊花葉、黑梔皮、苦丁茶、夏枯草。

江，脈數右大，鬱久熱生，目障心痛。
夏枯草花、小生香附、金石斛、半夏麯、茯苓、橘紅。

某八歲，目胞浮腫，不飢不運，〔脾肺蘊濕〕。
桑皮〔八分〕、茯苓皮〔三錢〕、大腹皮〔一錢〕、廣皮〔一錢〕、薑皮〔五分〕、
苡仁〔一錢半〕、通草〔一錢〕。

王嫗，高年目暗已久，血絡空虛，氣熱乘其空隙，攻觸脈絡，液盡而痛，當夜而甚，
乃熱氣由陰而上，想外科酒調末藥，必係溫散攻堅，因此而痛，虛症可知，
〔血絡虛熱〕。羚羊角、連翹心、夏枯草、青菊葉、全當歸、川桂枝、丹皮。

葉，微寒，汗大出，下有痔漏，左眼眶疼痛，此陰傷火鬱，不可作時邪泛治，
〔陰虛火鬱〕，六味去萸加芍蔓荊子丹皮重用。

某三六，右目多淚，眥脹心嘈雜，陽明空虛，肝陽上擾使然，當調補肝胃，
〔胃虛肝風〕。嫩黃耆〔三錢〕、當歸〔一錢半〕、白芍〔一錢半〕、茯神〔三錢〕、
煨薑〔一錢〕、南棗〔一枚〕。

祝四八，當夏形懶，不耐大氣發泄，入冬兩目無光，精氣無收藏，凡五臟精華，
皆聚於目，失藏失聚，內乏生真，不獨一臟之損，當用養營湯，〔營陰虛〕。

某三六，脈濇細，左目痛，淚熱翳膜，此肝陰內虧，厥陽上越所致，〔肝陰虛〕。
冬桑葉〔一錢〕、炒枸杞〔一錢半〕、小胡麻〔一錢〕、望月砂〔三錢〕、製首烏〔三錢〕、
石決明〔一具〕、黃菊花〔一錢〕、穭豆皮〔三錢〕。

某三六，目痛無光，〔肝腎虛〕。
製首烏〔六兩〕、枸杞子〔二兩〕、柏子仁〔一兩〕、細生地〔二兩〕、石決明〔四兩〕、
小胡麻〔三兩〕、望月砂〔三兩〕、刺蒺藜〔二兩〕、冬桑葉〔一兩 半〕、黃菊花〔一兩〕，
用穭豆皮八兩，穀精珠二兩，煎濃汁泛丸，每服五錢，開水送。

某，眥脹目昏，心中嘈雜，當治肝腎。
熟地〔六兩〕、枸杞子〔三兩〕、桑椹子〔二兩〕、沙苑〔二兩〕、石決明〔二兩〕、
茯神〔二兩〕、女貞子〔一兩半〕、青鹽〔一兩〕、黃菊花〔一兩〕、川斛〔四兩〕，加蜜丸，
早上開水送四錢。

某三六，脈濇，眥痛，右目當風淚多，當治肝腎。
製首烏、枸杞子、炒歸身、桑椹子、沙苑子、茯神。

某二五，遺止，心嘈目淚，仍是陽氣過動，當填陰和陽。
熟地、杞子、天冬、萸肉、五味、生地、茯苓、菊花、山藥、蜜丸。

某，瞳神散大，左偏頭痛，先損左目，是焦煩鬱勃，陽升化風，劫傷血液使然，
法當兼補肝腎。熟地、枸杞子、山萸肉、五味、茯神、菊花、生神麯、穀精草、山藥。

<h2>眼科</h2>
一症，古有五輪八廓，七十二問之辨，傅氏又分為一百零八症，因名目太多，
徒滋惑亂，至於見症，楊仁齋已備論，具載景岳，但陰陽虛實寒熱標本施治，
不可紊亂，經云，五臟六腑之精華，皆上注於目，又云，目者肝之竅也，肝竅也，
肝與膽為表裡，肝液膽汁充足，目乃能遠視，故無論外感與內症，皆與肝膽有關係焉，
夫六淫之邪，惟風火燥居多，兼寒兼濕者，亦間有，內起之症，肝膽心腎為多，
他臟亦間有之，若夫論治，則外感之症，必有頭痛寒熱鼻寒，筋骨痠疼，脈見緊數，
或浮洪，一切表症，方可清散，至於內因之症，有虛實之殊，實者肝膽之風熱盛也，
凡暴赤腫痛，脹悶難開，翳膜眵淚，酸濇作癢，斑瘡入睛，皆實症也，當除風散熱，
虛者，腎經之水衰也，凡久痛昏暗，青盲雀目，內障昏矇，五色花翳，迎風淚出，
皆虛候也，治宜壯水益火，若陰血雖虧，而風熱未盡，則當審其緩急，相參而治，
若久服寒涼，虛陽轉盛，則當補以甘溫，從乎反佐，至於紅色淺淡而紫者為虛熱，
鮮澤而赤者為實熱，瞳神內白睛帶赤者，為熱症，瞳神青綠白睛枯槁者，為寒症，
腫脹紅赤，眼珠刺痛，夜則尤甚，目不能開，而視物猶見者，為邪火熾盛，
若白翳遮睛，珠不甚痛，或全不痛，目仍能開，而視物不見者，為真火不足，
當細察其形症色脈，因症而用藥，此內治之大法也，若日久失調，致氣血凝滯，
火熱壅結，而為赤腫腐爛，翳膜遮蔽，致成外障，譬之鏡受污垢，必當濯磨，
須用點藥，若但服藥，必不能愈，至於內障之症，但宜服藥，倘用點藥，徒傷其氣血，
必無益而有損，更當知目眥白珠屬陽，故晝痛，點苦寒藥則可效，瞳子黑睛屬陰，
故夜痛，點苦寒藥則反劇，是外治之法，亦當以陰陽區別也，若夫偏正頭風，
屬氣虛痛者，朝重暮輕，血虛痛者，朝輕暮重，亦有外感內因之別，
此症當以補養正氣為主，略兼治表，倘概以風熱而論，專於青散，最易損目，
更有肝陰虧耗，木火上炎，頭痛惡心，眉稜骨痛，不欲飲食，眼胞紅腫，睛珠刺痛，
眵淚如膿，白睛如胬，目珠上竄不下，不得寤寐，甚則巔頂腦後，如破如裂，
此內發之風也，夫肝屬木，木主風，熱盛化風，其體必本陰虧，男子或有遺精白濁，
腸風痔漏下血等疾，女子或犯淋帶崩漏諸症，此係陰傷陽升，內風沸起，大忌發散，
宜用育陰熄風，柔肝滋腎等法，或可救十中之四五，
凡羌活防風川芎細辛槁本升麻等藥，皆不可用，倘或失治，必致膏傷低陷，青黃牒出，
致成痼疾而不可救，專是科者，不可不留意焉，葉先生雖非眼目專科，觀其案內諸法，
真補前賢之未備，較之慣用苦寒升散，及概用點藥者，不啻如霄壤之殊矣，
學者當細心而參玩，〔丁聖彥〕。

徐評，眼科自有專家，其現症各有主治之方，案中雖未必切中，然清淡和平，
無苦寒溫補等弊，反勝于近日之名為眼科者，醫理苟明，則無不通矣，若欲深求，
則有專門之書在。

<h2>鼻</h2>
鮑十七，兩三年鼻塞不聞，清涕由口嗆出，而氣窒仍然，大凡頭面諸竅，
皆清陽交會通行之所，就外邪來乘，亦必霧露無質清邪，邪鬱既久，氣血失其流暢，
進藥攻治，必不效驗，欲治其痾，須查手太陰自少商穴起，施鍼刺以泄邪流氣，
乃一法也，〔清邪鬱久肺氣窒塞，無方〕。

徐四十，頭面諸竅，皆清陽遊行之所，邪處於中，則為堵塞，陽氣不司流行，
必畏寒形頹，內痺痹必鬱而成熱，有鼻柱鼽衄矣，論理當用通聖散，遠處江外，
倉猝就診，不可輕投，用輕可去實。
苦丁茶、乾荷葉邊、蔓荊子、連翹心、飛滑石、白芷。

毛十四，熱壅，肺氣失降，鼻柱窒痺痹，〔熱壅肺氣〕。
知母、水梨肉、川貝母、水熬膏。楊，鹹降滋填，鼻淵止，得寐，用虎潛法，
減當歸陳皮，加天冬淡蔡膠脊筋丸，〔腦熱鼻洲〕。

沈氏，素有痰火氣逆，春令地中陽升，木火化風上引巔頂，腦熱由清竅以泄越，
耳鳴鼻淵，甚於左者，春應肝膽，氣火自左而升也，宜清熱散鬱，辛涼達於頭而主治。
羚羊角、黑山梔、苦丁茶、青菊葉、飛滑石、夏枯草花。又，
照方去滑石加乾荷葉生石膏。又，性情躁急，陽動太過，氣火上升，鬱於隧竅，
由春深病加，失其條達之性，經言春氣病在頭也，考五行六氣，迅速變化，莫若火風，
腦熱暗泄而為鼻淵，隧道失和，結成癭核夫東垣升陽散火，丹溪總治諸鬱，
咸取苦辛為法，然藥乃片時之效，欲得久安，以怡悅心志為要旨耳。
連翹心、土貝母、海藻、昆布、黑山梔、川芎、小生香附、鬱金、羚羊角、夏枯草、
乾荷葉邊，生研末青菊葉汁法丸苦丁茶煎湯送二錢五分。

汪，形瘦尖長，稟乎木火，陰精不足，腦髓不固，鼻淵淋下，並不腥穢，暖天稍止，
遇冷更甚，其為虛證顯然明白，醫者愈以風寒中腦主治，發散滲泄，愈耗正氣，
豈但欲愈，勞怯是憂，用天真丸，〔精虛鼻淵〕。
人參、黃耆、白朮、山藥、蓯蓉、當歸、天冬、羊肉。經云，肺和則鼻能知香臭矣，
又云，膽移熱於腦，令人辛頞鼻淵，傳為衄衊瞑目，是知初感風寒之邪，久則化熱，
熱鬱則氣痺痹而塞矣，治法利於開上宣鬱，如蒼耳散，防風通聖散，川芎茶調散，
菊花茶調散等類，先生則佐以荷葉邊苦丁茶蔓荊連翹之屬以治之，此外感宜辛散也，
內熱宜清涼者，如腦熱鼻淵，用羚羊山梔石膏滑石夏枯草青菊葉苦丁茶等類，
苦辛涼散鬱之法也，久則當用鹹降滋填，如虎潛減辛，再加鎮攝之品，其有精氣不足，
腦髓不固，淋下無腥穢之°£者，此勞怯根萌，以天真丸主之，此就案中大概而言之也，
然症候錯雜，再當考前賢之法而治之，〔華玉堂〕。

徐評，此等病皆有專治之方，大概以清火驅風保肺為治，于理無害，而藥不中窾，
往往無效，所以醫貴博極群書也。

<h2>牙</h2>
某，陰虧體質，溫氣上蒸，齒痛連及頭巔，〔溫邪〕，用玉女煎。

某，火鬱，巔頂屬厥陰，上結核，齦腫，〔火〕。
○。犀角、羚羊角、元參、知母、生甘草、連翹、黑山梔、銀花、夏枯草。

王四一，酒客牙宣，衄血痰血，形寒內熱，食少，陰藥濁味姑緩，〔陰虛火炎〕。
小黑豆皮、人中白、旱蓮草、川斛、左牡蠣、澤瀉。

徐二二，脈細數上出，體屬陰虛，內熱，牙癰後，頰車穴閉，口不能張，其病在絡，
藥餌難效，擬進宣通絡痺痹方，〔牙癰後絡痺痹〕。
羚羊角、殭蠶、川桂枝尖、煨明天麻、炒丹皮、黑山梔、鉤藤。

汪，風熱上蒸，齦脹頭痛，當用輕清上焦，〔風熱〕。
活水蘆根、囫圇滑石、西瓜翠衣、生菉豆皮、連翹、銀花。牙症不外乎風火蟲虛，
此但言其痛也，其他如牙宣牙＠，牙菌牙疳，牙癰穿牙毒，骨槽風走馬牙疳之類，
皆由於濕火熱毒，蘊結牙床，須分上二齒，辨明手足陽明，及少陰之異，
又當察其專科而任之，〔華玉堂〕。

<h2>咽喉</h2>
陸，風火上鬱，項腫咽痛，〔風火〕。○。薄荷、連翹、射干、牛蒡子、馬勃、菉豆皮。

邵，風火上鬱，咽痛頭脹，宜用辛涼。西瓜翠衣、滑石、連翹、桑皮、射干、杏仁。

汪二三，左脈弦數，咽痛脘悶，陰虧體質，不耐辛溫，當以輕藥，暫清上焦，
〔肺燥熱〕。桑葉、生菉豆皮、白沙參、川貝、元參、川斛。

王二七，勞傷恐有瘀腐，進辛潤宣血，初服身痛，繼漸平復，但喉間緊痺痹，
而呼吸飲食仍不覺其苦，眼白仍帶黃，議清肺中氣熱治。
百部、大沙參、鮮枇杷葉、活水蘆根、川貝、地骨皮、南花粉、苡仁。

徐五六，老勞咽疼。
生雞子白〔一枚〕、糯稻根鬚〔水洗五錢〕、甜北沙參〔一錢半〕、炒麥冬〔三錢〕、
川石斛〔一錢半〕、生甘草〔三分〕。

楊，未病陰氣走泄為虛，穢濁上受則實，咽喉腫痺痹，上窄邪蒙，日暮昏煩，
陰傷日熾，肌膚柔白，氣分不足，此醫藥雖宜涼解清上，但不可犯及中下，
〔穢濁上受喉腫痺痹〕。○。連翹、鬱金、馬勃、牛蒡子、竹葉心、黑山梔、杏仁、橘紅。

艾，上焦之病，都是氣分，氣窒則上下不通，而中宮遂脹，熱氣蒸灼，喉舌疳蝕，
清氣之中，必佐解毒，皆受重藥之累瘁，〔氣分熱毒〕。
○。銀花〔二錢〕、川貝〔三錢〕、馬兜鈴〔五分〕、連翹心〔一錢半〕、川通草〔一錢〕、
白金汁〔一杯〕、活水蘆根汁〔半杯〕。又，餘熱蒸痰壅氣，當脘膈因咳而痛，
議以降潤肅。甜杏仁、花粉、川貝、甘草、桔梗。

孫四九，腎液不收，肝陽上越，巔脹流涕，咽喉微痛，〔陰虛火炎〕。
六味加牛膝車前五味。

伍四六，咽喉痛痺痹，發時如有物阻隔，甚至痛連心下，每晚加劇，是陰液日枯，
肝臟厥陽化風上灼，法以柔劑，倣甘以緩急耳。
細生地、天冬、阿膠、生雞子黃、元參心、糯稻根鬚。

陳三七，陰陽交虛，營衛欹斜，為忽冷忽熱，周身骸骨皆痛，百脈皆損，
秋半天氣已降，身中氣反泄越，汗出喉痺痹，陽不入於陰，致自為動搏耳，夫咽喉之患，
久則喉痺痹喉宣，妨阻受納，最不易治，從少陰咽痛例，用豬膚湯旬日，喉痛得緩，
對症轉方。

張二三，陰損三年不復，入夏咽痛拒納，寒涼清咽，反加泄瀉，則知龍相上騰，
若電光火灼雖傾盆暴雨，不能撲減，必身中陰陽協和方息，此草木無情難效耳，
從仲景少陰咽痛用豬膚湯主之。又，陰涸於下，陽熾於上，為少陰喉痛，
乃損怯之末傳矣，用豬膚甘涼益坎，有情之屬而效，今肉腠消爍殆盡，下焦易冷，
髓空極矣，何暇以痰嗽為理，議滑濇之補，味鹹入腎可也。
牛骨髓〔四兩〕、羊骨髓〔四兩〕、豬骨髓〔四兩〕、麋角膠〔四兩〕，用建蓮肉五兩，
山藥五兩，芡實二兩，同搗丸。

金四二，臟液不充，陽氣虛風鼓動，病起喉辣心震，頻頻舉發，多因勞怒，
用內經甘緩一法。人參、萸肉炭、白芍、炙甘草、茯神、小麥。又，復脈湯去桂。
內經云，一陰一陽結，謂之喉痺痹，一陰者手少陰君火，心之脈氣也，一陽者，
手少陽相火，三焦之脈氣也，夫二經之脈，并絡於喉，故氣熱則內結，結甚則腫脹，
脹甚則痺痹，痺痹甚則不通而死矣，即今之所謂喉癬喉風喉蛾等類是也，夫推原十二經，
惟足太陽別下項，其餘皆湊咽喉，然內經獨言一陰一陽結，為喉痺痹者，何也，
蓋以君相二火獨勝，則熱且痛也，愚歷攷咽喉湯方，皆用辛散鹹軟，去風痰，
解熱毒為主，如元參升麻湯，聖濟透關散，及玉鑰匙，如聖散，普濟消毒飲子，
皆急於治標，而緩於治本，恐緩則傷人，故以治標為急耳，又嘗考仲景傷寒論，
咽喉生瘡等症，每用甘草桔梗半夏散及湯為主，一為少陰水虧，不能上濟君火，
以致咽喉生瘡，不能出聲，故以半夏之辛滑，佐雞子清利竅通聲，使以苦酒入陰，
劫涎斂瘡，桂枝解肌，由經脈而出肌表，悉從太陽開發，
而半夏治咽痛，可無燥津涸液之患，一為陰火上結而為咽痛，故用生甘草甘涼泄熱，
功在緩腎急而救陰液，佐以桔梗開提足少陰之熱邪，如腎液下泄，不能上蒸於肺，
致絡燥而為咽痛者，仲景又有豬膚一法，潤燥解熱緩中，使其陰陽協和而後愈，
是固本而兼治標者也，如風火上鬱，陰虧脈數而為咽痛者，先生又有辛涼清上諸法，
如咽喉緊痺痹，氣熱而為咽痛者，又有清肺中氣熱一法，如情志鬱勃，相火上炎，
而為咽痛者，則又有降氣開濁一法，如腎液不收，肝陽上越而為咽痛者，
宗錢氏六味湯，如陰陽交虛，龍相上灼而為咽痛者，宗仲景豬膚湯法，〔鄒滋九〕。

徐評，凡病屬於經絡臟腑者，皆煎丸之所能治，一屬形體及九竅，則屬有形之病，
實有邪氣凝結之處，藥入胃中，不過氣到耳，安能去凝結之邪，故煎丸之功，
不過居其半耳，若欲速效，必用外治之法，可以應手而愈，博考方書，廣求祕法，
自能得之，此老尚未知之也，故其治有形諸病，皆非所長，又外治之法，上古所鮮聞，
因其用針灸之術，通神入妙，何必外治，此則外治之最者也，後世針法不傳，
於是乎以藥代針，而多外治之法，若針灸既廢，而外治之法亦不講，則天下之病，
即使用藥的當，祇能愈其半耳，其外症之必需外治者，竟無愈理，此亦醫道之一大關也，
後之學者須知之。

<h2>瘡瘍</h2>
楊十九，瘡痍四肢偏多，長夏入秋，懶倦欲眼，乾咳無痰，頗知味，所納已少，
此陽明胃陰，因熱致耗，即熱傷元氣之徵，當與甘藥，養胃陰以供肺，
如金匱麥門冬湯去半夏加黃耆皮，〔瘡〕。

吳十八，脈不浮大，非關外風，初起右掌二指，已不屈伸，頭面身半以上，
常有瘡泡之形，此乃陽明脈絡，內留濕熱，若非癘氣吸入，定然食物中毒，
姑與宣解緩攻。連翹、犀角、赤芍、酒煨大黃、荊芥、片薑黃。又，能食，二便通調，
臟腑無病，初因膿瘡，瘡愈有泡，自面及肢體，至於右指掌屈伸皆痛，為脈絡留邪，
以致隧道為壅，前方辛涼入血，先升後降，已得小效，今製清脈絡壅熱，
藉酒力以引導，通復營衛，亦一法也。
銀花、連翹、犀角、生大黃、荊芥、丹皮、黃芩、川芎、當歸、澤蘭、羚羊角、
大豆黃卷，用無灰酒十觔浸。

金四六，血舍空隙，內風蠕動，外以熱湯泡洗，濕熱蒸襲肌竅，遂有裂膿流水，
況周身漸加麻痺痹，陽脈亦衰，圖治之法，清營以熄內風，疏利濕熱以肅隧道，
辛辣腥鮮勿進，尚可緩以計功。
製首烏、鮮生地、柏子仁、川斛、黑穭豆皮、虎骨、蠶沙、黃柏、萆蘚、熬膏。

吳，瘡痍之後，濕熱未去，壅阻隧道，水穀下咽，亦化為痰，中焦受病故不知飢餓，
痰氣上干，漸至喘悶矣，但服藥四十劑，純是破氣消剋，胃陽受傷，痰氣愈不得去矣。
半夏、茯苓、紫老薑、炒粳米。又，瘡痍大發，營衛行動於脈中脈外，
可免腹滿之累矣，第穀食尚未安適，猶是苦劣多進之故，胃陽未復，仍以通調利濕主之。
半夏、苡仁、金石斛、茯苓、澤瀉。

秦十七，久熱瘡痍五六年，環口燥裂，溺濇莖痛。
鮮生地、熟首烏、丹皮、丹參、茺蔚子、銀花、地丁、紫草、共熬膏。

王，血熱風動，膚癢。荊芥、防風、地膚子、赤芍、銀花、小生地、木通、甘草。

張三四，初因嘔吐，是肝胃不和致病，故辛香燥愈劇，然久病，必入血絡，
熱則久瘡不愈矣，夫木火皆令燥液，易飢易飽，間有嘔逆，斯胃病仍在，凡呆滯藥味，
皆非對症。

三角胡麻、冬桑葉、生首烏、杏仁、鬱金、佩蘭葉、茯苓、苡仁，熬自然膏。

楊十五，身瘦久瘡，血分有熱，精通之年，最宜安養，脈象非有病。
生首烏〔三兩〕、三角胡麻〔一兩五錢搗碎水洗〕、細生地〔四兩〕、地骨皮〔二兩〕、
金銀花〔二兩〕、丹皮〔二兩〕、生白芍〔二兩〕、生甘草〔一兩〕，蜜丸，早服。

王三九，脈來濡浮，久瘡變幻未罷，是衛陽疏豁，不耐寒暄，初受客邪不解，
混處氣血，浸淫僅在陽分，肌腠之患，議升舉一法，氣壯斯風濕盡驅。
人參、生黃耆、川芎、當歸、防風、殭蠶、蟬蛻、炙草、生薑、大棗。

蔣四歲，鼻瘡口瘡，尿黃膚熱。冬瓜皮、苡仁。

鄒四三，痰因於濕，久而變熱，壅於經隧，變現瘡疾疥癬，已釀風濕之毒，
混在氣血之中，邪正混處搜逐難驅，四肢為甚，姑從陽明升降法。
連翹、赤芍、白殭蠶、白蘚皮、防風、升麻、滑石、酒浸大黃。

汪氏，風熱既久未解，化成瘡痍，當以和血驅風。
當歸、赤芍、川芎、夏枯草花、牛蒡子、製殭蠶。

金，頭巔熱癤，未能泄邪，此身熱皆成膿之象，辛涼兼理氣血可愈，〔癤〕。
連翹、犀角、銀花、丹皮、元參、生甘草、青菊葉。

某，風熱毒閉，項後腫，〔風熱項腫〕。
竹葉、滑石、蘆根、牛蒡、馬勃、薄荷葉、黑山梔、連翹、川貝、生甘草。

王，疔毒咯血失血，都是暑入陰傷，〔疔〕。
竹葉心、元參心、鮮生地、黑穭豆皮、麥冬、知母。

屠三四，秋痢，半年未愈，瘰堅硬痛，瘍膿鬱久成熱，腑經病，可冀其愈，
〔瘰癧痰核〕。夏枯草、香附、茯苓、苡仁、川貝、丹皮。

糜氏，頸項結核，腹膨足腫，肝木犯中，痰氣凝滯。
夏枯草〔三兩〕、牡蠣〔二兩〕、澤瀉〔一兩半〕、茯苓〔二兩〕、半夏〔炒二兩〕、
厚朴〔一兩半〕、橘紅〔一兩〕、神麯〔一兩半〕、生香附〔一兩〕，水磨汁泛丸。

某，氣鬱痰核。夏枯草、生香附、丹皮、山梔、連翹、鬱金、赤芍、橘紅。

王十四，脈左數右長，頸項結癭，時衄，〔癭〕。
生地〔三兩〕、丹皮〔一兩半〕、犀角〔二兩〕、生夏枯草〔一兩半〕、牛鉤藤〔一兩半〕、
黑山梔〔二兩〕、土貝母〔二兩〕、生薄荷〔五錢〕。

陳，躁急善怒，氣火結癭，爍筋為痛，熱鬱化風，氣阻痺痹塞，則腹鳴脘脹，
苟非開懷歡暢，不能向安。
土貝母、山梔、瓜蔞皮、鬱金、白芥子、海藻、昆布、夏枯草。

沈氏，肝氣鬱遏，宿痞乳癰，〔乳〕。
川楝子、夏枯草、薄荷梗、丹皮、黑山梔、瓜蔞實、青橘葉、香附汁。

劉氏，乳房為少陽脈絡經行之所，此經氣血皆少，由情懷失暢，而氣血鬱痺痹，
有形而痛，當治在絡，恐年歲日加，竟成沉痼，非癰膿之症，以脈不浮數，
無寒熱辨之。柴胡、夏枯草、歸身、白芍、川貝、茯苓、甘草。

某氏，乳房結核，是少陽之結，此經絡氣血皆薄，攻之非易，恐產育有年，
釀為瘍症耳。青蒿、香附、橘葉、青菊葉、丹皮、澤蘭、鬱金、當歸鬚。

孫，因嗔忿失血以來，致頸項左右筋腫，痛連背部，此屬鬱傷氣血，經脈流行失司，
已經百日不痊，竟有流注潰膿延綿之憂，治在少陽陽明，〔流注〕。
小生香附、夏枯草、鮮菊葉、薄荷梗、黑山梔、鉤藤、丹皮、鬱金。

陳，脈左數實，血絡有熱，暑風濕氣外加，遂發疹塊，壅腫搔癢，是屬暑瘍，
〔暑瘍〕。杏仁、連翹、滑石、寒水石、銀花、晚蠶沙、黃柏、防己。

程，瘍毒熱症，與參耆不效，即當清解為是，消導亦是未合，今者身熱正晡，
神識欲昏便溏溺赤煩渴，是暑氣攻入，內侵肺胃，有痙厥之變，昨用宣肺解毒，
雖與暑邪無益，然亦無害，若加黃耆，又屬相反，大凡熱氣蒙閉清竅，都令神昏，
當以牛黃清心丸，清痰氣之阻，使其竅開，況暑門中大有是法，與解毒勿悖矣。

李六四，初病濕熱在經，久則瘀熱入絡，膿瘍日多未已，漸至筋骨熱痛，金匱云，
經熱則痺痹，絡熱刖痿，數年宿病，勿事速攻，〔瘍〕。
犀角、連翹心、元參、丹參、野赤豆皮、細生地、薑黃、桑枝，午服。夜服蒺藜丸。

某三七，瘡瘍，服涼藥，陽傷氣阻，脘閃不運，腹膨，最怕疸毒內閉，急宜通陽。
厚朴、廣皮、薑皮、茯苓皮、連皮杏仁、桂枝木、澤瀉、大腹皮。

某，服瘍科寒凝之藥，以致氣沖作脹，喘急不臥，無非濁陰上攻，議來復丹。

顧五八，脈微小，潰瘍半月，餘腫未消，膿水清稀，浮腫汗出，嘔惡惡食，
此胃陽垂敗，癰毒內攻欲脫，夫陽失煦，則陰液不承，元氣撒，則毒愈瀰漫，
清解苦寒，究竟斲伐生陽，議甘溫胃受，培植其本，冀陷者復振，余非瘍醫，
按色脈以推其理耳，加桂理中湯，〔潰瘍〕。

姚嫗，潰瘍久不靨，氣血耗盡，中宮營液枯涸，氣不旋轉，得湯飲則痰涎上湧，
勢如噎膈，況久恙若是，藥餌難挽，勉擬方。人參、炒麥冬、代赭石、化橘紅。

胡，納食主胃，運化主脾，癰瘍痛潰，臥床不得舒展，臟腑氣機呆鈍何疑，
外科守定成方，耆朮歸地，不能補托氣血，反壅滯於裡，出納之權交失，且是症，
乃水穀濕氣下垂而致，結於足厥陰手陽明之界，若濕熱不為盡驅，藉補托以冀生機，
養賊貽害，焉能濟事。
金石斛〔五錢〕、槐米〔一錢半〕、金銀花〔三錢〕、茯苓〔一錢半〕、晚蠶沙〔二錢〕、
寒水石〔二錢〕。

徐，營傷心辣，納食無味，此傷痛大虛，當調其中。
人參、歸身、炒白芍、木瓜、熟朮、廣皮、茯神、炙草。

某，膿血去多，痛猶未息，胃傷，不嗜穀，口無味，左關尺細弱無力，正虛之著，
據理進藥，仍宜補托。人參、熟地、玉竹、柏子仁、歸身、丹參、茯神、棗仁、遠志。

某，瘍潰膿血去多，元真大耗，脈無力，不嗜食，惡心，中州不振，寐則驚惕，
神不守也，以養營法。人參、熟朮、廣皮、茯神、炙草、歸身、白芍、五味、棗仁。

某八歲，瘍損，能食身熱，六味湯加青蒿節。

曹三四，因瘍漏，過進寒涼，遂患腰痛，牽引脊膂，今晨起，周身不得自如，
乃經脈絡脈之中，氣血流行失暢，久病諒非攻逐，議兩和方法，〔瘍漏〕。
羚羊角、當歸、黃耆、白蒺藜、桂枝、桑枝。

顧，潰瘍不合成漏，脂液滲去，必陽絡空隙，內風暗動，攻胃，則嘔逆吞酸，
腹痛泄瀉不食，津液不升，舌焦黑，不渴飲，內外兼病，難治之症。
人參〔一錢同煎〕、炒烏梅肉〔五分〕、炒黑川椒〔三分〕、茯苓〔三錢〕、生淡薑〔五分〕、
炒廣皮〔一錢〕、白芍〔一錢半〕。

顧，久損漏瘍，胃減腹痛，議用戊己湯意。人參、茯神、白芍、炙草、炒菟絲子。

王四五，痛久，屈伸不得自如，經脈絡脈呆鈍，氣痺痹血瘀，鬱蒸上熱，
旬日頻頻大便，必有血下，復喘促煩躁，不飢不食，並無寒熱汗出，全是錮結在裡，
欲作內癰之象，部位臍左之上，內應乎肝，癰者，壅也，血結必入於絡，
吐痰口氣皆臭，內癰已見一班矣，〔肝癰〕。
炒桃仁、新絳、降香末、野鬱金汁、紫苑、冬瓜子、金銀花。

某，臍旁紫黑，先厥後熱，少腹痛如刀刮，二便皆濇，兩足筋縮，有腸癰之慮，
〔腸癰〕。老韭白、兩頭尖、小茴香、當歸鬚、炙山甲。

某，舌焦黃，小腹堅滿，小便不利，兩足皆痿，濕熱結聚，六腑不通，有腸癰之慮。
川楝子、小茴、丹皮、山梔、通草、青蔥。

某，壯熱旬日，周身筋脈牽掣，少腹堅硬，小便淋滴，忽冷忽熱，欲釀膿血，
乃腸癰為病，倣孫真人牡丹皮大黃湯主之。

戴十九，痔瘡下血，濕熱居多，今色衰微，顯是虛寒，無速效法則，當補脾胃，
因痔瘡猶痛，腫勢尚存，佐以淡滲通腑，〔痔〕。
生於朮、生菟絲粉、生象牙末、生白蠟。外症本有專科，先生並非瘍醫，
然觀其憑理立方，已勝專科什伯矣，惜其案無多，法亦未備，余不敘述，
大凡瘍症雖發於表，而病根則在於裡，能明陰陽虛實寒熱，經絡俞穴，大症化小，
小症化無，善於消散者，此為上工，其次能審明五善七惡，循理用藥，其刀鍼砭割，
手法靈活，敷貼董洗，悉遵古方，雖潰易斂，此為中工，更有不察症之陰陽虛實，
及因鬱則營衛不和，致氣血凝濇，釀成瘍症，但知杷用苦寒攻逐，台為清火消毒，
實則敗胃戕生，迨至胃氣一敗，則變症蜂起矣，大有藉稱以毒政毒祕方，類取毒藥，
合就丹丸，隨症亂投，希冀取效于目前，不顧胎禍於後日，及問其經絡部位，
症之順逆，概屬茫然，此殆下工之不如也，庄於外治之法，瘍科尤當究心，
若其人好學深思，博聞廣記，隨在留心，一有所聞，即筆之於書，更能博覽醫籍，
搜採古法，海上實有單方，家傳豈無神祕，其所製敷貼膏丹，俱臨症歷試百治百驗，
能隨手應效者，即上工遇之，亦當為之遜一籌矣，〔華玉堂〕。

徐評，凡治病必有專家，士切丸散外治等法，一有不備，即不能建愈功，
理雖同而法各別，如欲治外症，不可不另有一番功夫也。


<h2><br><span class="orange">新校本臨證指南醫案卷九</span></h2>
<h2><br>調經</h2>
張二九，經先期色變，膚腠刺痛無定所，晨泄不爽利，從來不生育，由情懷少歡悅，
多秋悶，鬱則周行之氣血不通，而脈絡間亦致間斷蒙痺痹，例以通劑，〔愁鬱氣血滯〕。
川芎、當歸、肉桂、生艾、小茴、茯苓、生香附、南山查、益母膏丸。

姚二二，久嗽背寒，晨汗，右臥咳甚，經事日遲，脈如數而虛，穀減不欲食，
此情志鬱傷，延成損怯非清寒肺藥所宜，〔後期，鬱傷久嗽肺氣虛〕。
黃耆、桂枝、白芍、炙草、南棗、飴糖。肺為氣出入之道，內有所傷，五臟之邪，
上逆於肺則咳嗽，此則久嗽背寒晨汗，全是肺氣受傷，而經事日遲，不但氣血不流行，
血枯肝閉，可想而知，脈數虛火也，虛則不可以清寒，況穀減不欲食，中氣之餒已甚，
可復苦寒損胃乎，與黃耆建中，損其肺者益其氣，而桂枝白芍，非斂陰和血之妙品乎。

秦二一，氣衝心痛嘔涎，氣墜，少腹為瀉，經來後期，其色或淡或紫，病在衝脈，
從厥陰陽明兩治，〔肝犯胃〕。
川連、小茴、川楝子、歸尾、炒半夏、茯苓、桂枝、橘紅。

華二三，鬱傷肝脾，是因懷抱不暢，致氣血不和，逍遙散減白朮，加山查香附，
不欲其守中，務在宣通氣升耳，今經來日遲，鬱痺痹宜通，而氣弱不主統血，
況春深泄氣之候，必佐益氣之屬，方為合法，〔鬱傷肝脾〕，歸脾湯。又，向有鬱傷肝脾，
用逍遙散歸脾湯甚合，今因動怒，少腹氣衝，過胃上膈，咽喉腫痺痹，四肢逆冷，
遂令昏迷，此皆肝木拂逆，甚則為厥，夫肝臟相火內寄，病來迅速，皆動極之徵，
為肝用太過，宜制其用，前此耆朮守，不可用矣，安胃埋中丸去黃柏細辛。

錢，脈濇，脘悶減食，經水來遲，腹痛墜。
柴胡、炒白芍、黃芩、鬱金、香附、茯苓、蘇梗、神麯。又，諸恙未減，腹但痛不墜，
逍遙散去白朮甘草加鬱金香附神麯。

許十八，經閉寒熱，便溏腹痛，加味逍遙散去山梔。

某，血虛內熱，經不至，加味逍遙散去朮。

某，經遲腹痛，風疹絡血不寧，久鬱成熱，法當通利，〔血絡鬱熱腹痛〕。
涼膈去芒硝加丹皮赤芍。

孫二九，奇脈下損，經遲腹痛，先用當歸建中湯，續商八脈治法，〔奇脈虛寒滯〕，
歸建中湯。又，久嗽，遇勞寒熱，歸耆建中去薑。

謝三十，能食不運，瘕泄，經事愆期，少腹中乾涸而痛，下焦麻痺痹，衝心嘔逆，
腹鳴心辣，八脈奇經交病。
人參、茯苓、艾葉、製香附、淡蓯蓉、淡骨脂、肉桂、當歸、鹿角霜、小茴香、
紫石英、益母膏丸。

王三一，脈右緩左濇，經水色淡後期，嘔吐痰水食物，畢姻三載餘不孕，
此久鬱凝痰滯氣，務宜宣通，從陽明厥陰立方。
半夏、廣皮、茯苓、厚朴、茅朮、淡吳萸、小香附、山查肉、薑汁法丸。又，三月中，
用辛溫宣鬱方，痰瘀自下，胸次寬，嘔逆緩，今喜暖食惡寒，經遲至五十餘日，
來必色淡且少，議用溫養衝任，栽培生氣方法，
八珍去朮草地加小茴肉桂蘄艾香附紫石英河車膠丸。

朱二六，經水一月兩至，或幾月不來，五年來並不孕育，下焦肢體常冷，
是衝任脈損，無有貯蓄，煖益腎肝主之，〔肝腎虛寒〕。
○。人參、河車膠、熟地〔砂仁製〕、歸身、白芍、川芎、香附、茯神、肉桂、艾炭、
小茴、紫石英、益母膏丸。

程三七，十三年不孕育，其中幻病非一，病人述經期遲至，來期預先三日，
周身筋骨脈絡牽掣痠楚，不得舒展，凡女人月水，諸絡之血，必彙集血海而下，
血海者，即衝脈也，男子藏精，女子繫胞，不孕經不調衝脈病也，腹為陰，陰虛生熱，
肢背為陽，陽虛生寒，究竟全是產後不復之虛損，惑見病治病之誤，
有絡身不育淹淹之累，肝血陰虛，木火內寄，古人溫養下焦，必佐涼肝堅陰，
勿執經後期為氣滯，亂投破氣剛藥劫陰，〔衝脈肝陰虛〕。
河車膠、生地、枸杞、沙苑、生杜仲、白薇、山查、黃柏、白花益母草。

朱，經云，陽維為病，苦寒熱，緣上年冰雪甚少，冬失甚藏，春半潮濕，地氣升泄，
以肝腎血液久虧之質，春生力淺，八脈隸乎肝腎，一身綱維，八脈乏束固之司，
陰弱內熱，陽微外寒以矣，膂脊常痛，經事愆期，血海漸涸，久延虛怯，情景已露，
局方逍遙散，固女科聖藥，大意重在肝脾二經，因鬱致損，木土交傷，氣血痺痹阻，
和氣之中，佐柴胡微升，以引少陽生氣，上中二焦之鬱勃，可使條暢，今則入暮病劇，
天曉安然，顯是肝腎至陰損傷，八脈不為約束，故熱無汗，至陰深遠，
古人謂陰病不得有汗也，當宗仲景甘藥之例，勿取氣辛助陽可矣，〔肝腎奇脈陰虛〕。
炙甘草、阿膠、細生地、生白芍、麥冬、牡蠣。

某，陰虧內熱，經事愆期，〔陰虛〕。
雄烏骨雞、小生地、阿膠、白芍、枸杞、天冬、茯苓、茺蔚子、女貞子、桂圓，
右十味，用青蒿汁童便醇酒熬膏，加蜜丸。

張四三，寒熱間日，經來腹痛，〔痛經，鬱傷氣血滯〕。
小生地、丹皮、知母、花粉、生鱉甲、澤蘭。

某二十，先腹痛而後經至，氣滯為多，晨泄腹鳴，亦脾胃之病，與下焦瘕泄則異。
川芎、當歸、香附、煨廣木香、查肉、伏苓。

某一六，寒熱無汗，經先腹痛，喉中燥癢咳逆，食物不思，此鬱傷氣血，八脈主病，
姑先與澤蘭湯。歸身、澤蘭、丹參、白芍、柏子仁、茯神。

周十七，室女經水不調，先後非一，來期必先腹痛，較之平日為重，飲食大減，
始於初夏，入秋下焦常冷腹鳴，忽瀉忽結，究脈察色，是居室易於鬱怒，肝氣偏橫，
胃先受戕，而奇經衝任蹻維諸脈，皆肝胃屬隸，脈不循序流行，氣血日加阻痺痹，失治，
必結瘕聚痃痞之累。
南山查、生香附、延胡、當歸、青皮、三稜、蓬朮、牛膝、川楝子、澤蘭、肉桂、
炒小茴、蔥白汁丸。

顧，經來筋掣腹痛，常有心痛乾嘔，此肝氣厥逆，衝任皆病，務在宣通氣以調經，
溫燥忌用，自可得效。
川楝〔一錢〕、丹皮〔三錢〕、炒查〔二錢〕、胡連〔八分〕、延胡〔一錢〕、澤蘭〔二錢〕、
歸鬚〔二錢〕、生白芍〔一錢半〕，又，柏子仁丸。

吳，鬱傷絡脈，痛經。川芎、當歸、香附、小茴、烏藥、茯苓、紅棗。

費，經水紫黑，來時嘈雜，脈絡收引而痛，經過帶下不斷，形瘦日減，
脈來右大左弱，上部火升，下焦冷徹骨中，陰陽乘違，焉得孕育，閱醫都以補血濇劑，
宜乎鮮效，議通陽攝陰法。
鮑魚、生地、淡蓯蓉、天冬、當歸、柏子仁、炒山查、牛膝、茯苓、紅棗蘄艾湯法丸。

朱，脈數，右肩痛痿，經不調，經來氣攻觸，皆性躁，氣分有熱，〔氣分熱〕。
細子芩、白芍、黑山梔、鉤藤、茯苓、當歸鬚、香附、茺蔚子、桑枝。

李，酸濇入裡，氣血呆鈍，痛自心胸，脹及少腹，昔經行三日，今四日猶未已，
為凝濇所致，痛脹何疑，讀內經遺意以辛勝酸主治，但辛氣最易入表，
當求其宣絡者宜之，〔食酸氣血滯〕。韭白汁、桃仁、延胡、小茴、當歸鬚、川楝子。

王三八，苦辛泄降，胸脘脹悶已舒，此嗽血，皆肝膽氣火上逆，必經來可安，〔經閉，
木火鬱熱〕。南山查、桃仁、黑山梔、丹皮、橘葉、降香末、老韭白汁。

朱，當節令呵欠煩倦，秋深進食，微有惡心，病起至今，月事不來，夫衝任血海，
皆屬陽明主司，見症胃弱，此陰柔膩滯當停，以理胃陽為務，〔胃陽虛〕。
人參、半夏麯、廣皮白、茯苓、生益智仁、煨薑。

某，脈數，形疲咳，經閉半年，已經食減，便溏浮腫，無清嗽通經之理，扶持中土，
望其加穀，〔脾胃湯虛〕。四君子湯。

某三六，經閉兩月，脘痺痹嘔惡，此氣窒不宣，胃陽礙鈍使然，當用和中為主，
〔胃陽不運〕。半夏麯、老蘇梗、茯苓、廣皮、枳殼、川斛。

某，夏令寒熱，經阻，少腹痛脹，血結洞瀉不爽，乃內傷氣血不和，兼有時令濕邪，
〔濕滯腹痛瀉〕。
茯苓皮〔三錢〕、大腹皮〔一錢半〕、生益智〔一錢〕、厚朴〔一錢〕、蓬莪朮〔五分〕、
青皮子〔五分炒研〕。又，服五劑後，氣已略平，
蔥白丸、用生蘄艾三分、紅棗十五枚，煎清湯送。

某，脈數，經閉，腹脹足腫，〔氣滯濕滯腫脹〕。
茯苓皮、大腹皮、青皮、小香附、延胡、炒山查、茺蔚子、炒砂仁。

顧，經停四月，腹滿，尻髀足肢盡腫，食納脹悶不化，大便溏瀉不實，
女科認為胎氣，恐未必然，方書謂先經斷而後腫脹者，治在血分。
生白朮、厚朴、大腹皮、茺蔚子、椒目、小黑穭豆皮。

傅，大凡痞滿在氣，燥實在血，腹脹，經水仍來，大微溏，固是氣分病也，
下之暫愈，氣得泄也，繼而腹脹，經水不來，氣與血俱病也，病非輕渺，
議中滿分消方法。生於朮、豬苓、澤瀉、椒目、雞內金、青皮汁、厚朴。

鄒十八，腰已下腫，經閉四月，腹痛瀉不爽，議開太陽，導其氣阻水濕。
牡蠣、澤瀉、豬苓、茯苓、生白朮、防己、厚朴、椒目。

何，經阻腹滿，瀉後變痢，小溫中丸。

王三一，居經三月，痞悶膨脹，無妊脈發現，詢知勞碌致病，必屬脾胃陽傷，
中氣愈餒，衝脈乏血貯注，洵有諸矣，〔氣血虛滯兼濕〕。
大腹皮絨、半夏麯、老蘇梗、橘紅、茺蔚子。又，經停腹滿便祕。
郁李仁、冬葵子、柏子仁、當歸鬚、鮮杜牛膝。

王十九，服阿魏丸，高突已平，痛未全止，經閉已有十餘月，腹微膨，
全屬氣血凝滯，若不經通，病何以去，〔氣滯血濇〕。
川芎、當歸、延胡、桃仁、查肉、香附、青皮、牛膝、益母膏丸。

石二二，入肝必麻木，諸厥皆厥陰，心痛便燥，氣痺痹血枯，乃勞怒情志不遂起見。
桃仁、當歸鬚、炒延胡、生香附、茺蔚子、南山查。又，辛潤氣藥病減，血虛氣滯，
當以調經為要，見病理病為非。桃仁、當歸、山查、茺蔚子、澤蘭、柏子仁。

某二二，心下有形不飢，經水濇少漸閉，由氣滯漸至血結，左右隧道不行，
大便堅祕不爽，當與通絡。
炒桃仁、炒五靈脂、延胡、蘇梗、生香附、木香汁、半夏、薑汁。

姚，經閉一年，腹漸大，恐延血蟲沉痾，況聚瘕日久，形寒跗腫，議用大針砂丸，
每服一錢二分，六服，〔血蠱〕。

金，面無華色，脈右弦左濇，經阻三月，衝氣攻左脅而痛，腹時脹，兩足跗腫，
是血蠱症，勿得小視。桂枝、茯苓、澤瀉、牡蠣、金鈴子、延胡。

吳三九，經阻兩載，少腹堅硬，大便不爽，不時咯出紫血塊，此屬血蠱之象。
鮮生地汁〔五錢〕、熟大黃〔一錢半〕、潯桂心〔五分〕、老生薑渣、炒桃仁〔三錢〕、
郁李仁〔一錢半〕，四服。

某，經閉腹脹，漸成蠱。
香附、木香、青皮、烏藥、赤芍、五靈脂、延胡、當歸、鬱金。

王二十，脈右虛，左虛弦數，腹痛兩月，胸痺痹咽阻，冷汗，周身刺痛，寒慄，
此屬內損，有經閉成勞之事，〔鬱損營陰〕。桂枝湯加茯苓。又，照前方加當歸肉桂。
又，內損情懷少暢，非偏寒偏熱可以攻病，方中溫養氣血，以使條達，
非因寒投熱之謂，開懷安養為宜，勿徒恃藥，繼此可進養營法，歸桂枝去薑加茯苓。

潘二七，經水不來，少腹刺痛鳴脹，大便不爽，心中熱痛，食辛辣及酒，其病更甚，
不敢通經，姑與甘緩，〔臟燥〕。甘麥大棗湯。

某，陽升風動，眩暈心悸，鼻衄，經停兩月，〔陰虛風陽動〕。
生地、阿膠、麥冬、白芍、柏子仁、棗仁、茯神、炙草。

顧二八，病起經阻，形容日瘦，嘈雜刻飢，心腹常熱，此乃悲惋離愁，內損而成勞，
陰臟受傷，陽脈不流，難治之症，必得怡悅情懷，經來可挽，但通經敗血，斷不可用，
〔鬱勞陰虛〕。生地、人參、茯苓、沉香汁、琥珀末調入。

陳，自經阻寒熱，延及浮腫腹膨，小溲日少，入暮心腹中熱，此臟陰已涸，
腑陽日痺痹，內因悒鬱成勞，情志為病，當收肅司令，而病日加增，料難入冬，
無成法可遵，勉擬回生丹，每次服半丸，冀通其壅痺痹氣血，漫言治病也。

徐二二，經水久不來，寒熱喉痛痺痹，鬱勞，藥難取效，清阿膠丸，雞子黃湯送。

董，脈數色奪，久嗽經閉，寒從背起，熱過無汗，此非瘧邪，由乎陰陽並損，
營衛循行失其常度，經云，陽維為病，苦寒熱矣，症屬血痺痹成勞為難治，痺痹阻氣分，
務宜宣通，〔血痺痹成勞〕。生鹿角、川桂枝木、當歸、茯苓、炙草、薑、棗，
另回生丹二服。

仲二三，先因經阻，繼以五心煩熱，咳吐涎沫，食減微嘔，面腫色瘁，乃肝陽化風，
旋動不息，乾血勞病，醫治無益，〔陰虛肝風動乾血勞〕。
阿膠、生地、麥冬、牡蠣、小麥。

王，面色㿠白，脈來細促，久嗽不已，減食腹痛便溏，經閉半載，此三焦臟真皆損，
乾血勞怯之痾，極難調治，俗醫見嗽見熱，多投清肺寒涼，生氣斷盡，何以挽回，
〔營虛乾血勞〕，歸建中湯去薑。

尼十七，少年形色衰奪，側眠咳血，天柱骨垂，經水已閉，皆不治見症，
歸耆建中湯去薑。

某，脈弱無力，發熱汗出，久咳形冷，減食過半，顯然內損成勞，
大忌寒涼清熱治嗽，姑與建中法，冀得加穀經行，猶可調攝。
桂枝〔五分〕、生白芍〔一錢半〕、炙草〔五分〕、棗肉〔三錢〕、飴糖〔二錢〕、
歸身〔一錢半〕。

程十九，乾血勞病，百脈枯槁，漸至危篤，三月間診脈一次，當面告辭，
余非憒憒醫流，不肯因循誤事。益母丸早晚服二三錢。

某，營虛寒熱，咳血，經閉。
當歸、炒白芍、丹參、棗仁、遠志、茯苓、炙草、廣皮、桂圓肉。

顧三一，潮熱經阻，脈來弦數，營血被寒熱交蒸，斷其流行之機，即為乾血勞瘵，
非小恙也。
桂枝〔三分〕、白芍〔一錢半〕、阿膠〔一錢半〕、生地〔三錢〕、炙草〔四分〕、
麥冬〔一錢半〕、大麻仁〔一錢〕。

朱女，沖年天癸木至，春陽升動，寒熱衄血，平昔溺後腰痛，耳目甚聰明，
先天質薄，陰本難充易虧，取多倒經之慮，〔倒經〕。
雄烏骨雞、生地、生白芍、茯神、天冬、知母、牛膝、茺蔚子、女貞子、阿膠。
諸藥除阿膠用水煎汁二次，其烏雞去毛及翅足，另以童便一碗，青蒿汁四碗，
醇酒二碗，米醋一碗，同煮，再加入前藥汁收膏，入阿膠收，燉煖服五錢。

張，十七歲天癸不至，咳嗽失血，乃倒經重症，先以順氣導血。
降香末、鬱金、鉤藤、丹皮、蘇子、炒山查、黑山梔。又，震動氣衝，咳嗆失血。
雞子黃、阿膠、鮮生地、天冬、生白芍、炒牛膝。又，脈細數，腹痛，營熱，經不通。
人參、天冬、鮮生地、白芍、丹參、調入琥珀末三分。易曰，乾道成男，坤道成女，
女子屬陰，以血為主，故女科治法，首重調經，經常也，如潮汐之有信，如月之盈虧，
不愆其期，故曰經水，又曰月事，又曰月信，內經云，太衝脈盛，月事以時下，
景岳云，衝為五臟六腑之海，臟腑之血，皆歸衝脈，可見衝脈為月經之本也，
然血氣之化，由於水穀，水榖穀盛，則血氣亦盛，水穀衰，則血氣亦衰，是水穀之海，
又在陽明，可見衝脈之血，又總由陽明水穀所化，而陽明胃氣，又為衝脈之本也，
故月經之本，所重在衝脈，所重在胃氣，所重在心脾生化之源耳，心主血，脾統血，
肝臟血，凡傷心傷脾傷肝者，均能為經脈之病，內經曰，二陽之病發心脾，
有不得隱曲，女子不月，其傳為風消，其傳為息賁者，死不治，不得隱曲，
言情欲不遂，而病發心脾也，風消者，發熱消瘦，胃主肌肉也，息賁者，喘息上奔，
胃氣上逆也，此雖言病發心脾，而實重在胃氣，因心為胃之母，
胃為脾之腑也，內經又曰，有病胸脅支滿者，妨於食，至則先聞腥臊臭，出清液，
先唾血，四肢清，目眩，時時前後血，病名血枯，此得之年少時，有所大脫血，
若醉入房中，氣竭肝傷，故月事衰少不來也，治之以四烏賊骨一蘆茹，二物并合之，
丸以雀卵，大如小豆，以五丸為後飯，飲以鮑魚汁，利腸中及傷肝也，此段經文，
全重在氣竭肝傷四字，為通節之網旨，胸脅，肝部也，支滿，肝病也，妨於食，
木邪凌土也，病則先聞腥臊臭，脾喜芳香，今脾土為木邪凌虛，病則先聞腥臊，
乃肝之旺氣也，出清液，脾虛不能敷化水精也，先唾血，脾傷不能統運營血也，四肢清，
陽衰不能傍達四末也，目眩，陽不充而水上溢於經也，前後血，
陰受傷而血內溢於絡也，血枯，內有乾血，血不歸經，而結胞門也，良由年少不禁，
氣竭肝傷而致，月事衰少，或不來也，治以烏賊骨四分，取其味鹹走腎，性溫達肝，
配以藘茹一分，取其辛散內風，溫去惡血，二物井合，功專破宿生新，丸以雀卵，
取其溫補助陽，能調子臟精血，以五丸為後飯者，先藥後飯，使藥徐行下焦，力貴專功，
五丸不為少也，飲以鮑魚汁，利腸垢，和肝傷，取其臭穢之味，
佐烏賊骨而辟宿積之血也，金匱要略言調經之法甚詳，後世如王節齋薛立齋諸賢，
論症透徹，用方精切，俱可為程式，茲不具贅，今觀葉先生案，奇經八脈，固屬扼要，
其次最重調肝，因女子以肝為先天，陰性凝結，易於拂鬱，鬱則氣滯血亦滯，
木病必妨土，故次重脾胃，餘則血虛者養之，血瘀之症，直言以告之，誠一代之良工，
女科之明鑑，學者當奉為典型，更能參考內經仲景，及諸賢案論，自然學業日進，
登峰造極極矣，〔秦天一〕。

徐評，婦人之疾，除經帶之外，與男子同治，而經帶之疾，全屬衝任，治衝任之法，
全在養血，故古人立方無不以血藥為主者，案中大段亦養血為先，而未能說著變化，
蓋未得女科專門傳授也。

<h2>帶</h2>
某，溫邪劫陰，帶下火升，胸痞，脈小數，〔溫邪傷陰〕。
○。生地、阿膠、牡蠣、川斛、小麥、茯苓。

某，陽明脈虛，手麻足冷，身動，帶下如注，用通攝方，〔胃虛〕。
人參、桂枝木、桑螵蛸、生杜仲、歸身、茯苓。又，胸中似冷，熱飲乃爽，
照前方去杜仲加白芍炮薑。

陳二七，色蒼脈數，是陰不足，心中泛泛，即頭暈腹痛，經水仍來，兼有帶下，
肝陽內擾，風木乘土，法當酸以和陽，鹹苦堅陰，〔風陽乘土〕。
生白芍、細生地、清阿膠、牡蠣、樗根皮、黃柏。又，
烏骨雞、生地、阿膠、牡蠣、天冬、白芍、白薇、杜仲、川斷、湖蓮。

蔣，帶下不止，少腹內踝連痛，至不能伸縮，絡脈不宣，最有結癰綿纏，
不可不慮醫云肝氣，豈有是理，〔血虛脈絡滯痛〕。
桂枝、生沙苑、遠志、當歸、鹿角霜、杞子、茯苓。

龔，帶淋日久，脂液垂涸，奇脈俱傷，營衛亦偏，內風自動，則中焦氣奪，
浮腫腹膨為寒為熱矣，暫以鹹緩和陰，〔液涸風動〕。
阿膠、牡蠣、蓯蓉、柏子霜、郁李仁。

袁，舌光赤，頭脹身熱，帶下如注，此五液走泄，陽浮熱蒸，當用攝劑，
若與鹿角霜沙苑，仍是升舉動陽，則無效矣，〔陰虛陽浮〕。
熟地炭、阿膠、芡實、茯苓、湖蓮肉、炒山藥。又，
照前方去阿膠山藥加桑螵蛸萸肉炭。

吳，崩帶淋漓，陰從下走，暈厥汗出，陽從上冒，逢穀雨暴凶，身中陰陽不相接續，
怕延虛脫，戌亥時為劇，肝腎病治。
人參、阿膠、生龍骨、生龍骨、生牡蠣、五味、茯神。又，血液去則臟陰失守，
神不內附，致目中妄見，非鬼崇也，當先鎮陽神為主，若驟用陰藥，則有妨胃納矣。
人參、龍骨、五味、茯苓、芡實、建蓮肉。又，淋帶黃白未淨，五更心悸汗出。
人參、炒枸杞、五味、茯苓、芡實、湖蓮肉。

某二五，脈左細，前用通補，據述痛起，得按痛緩，八脈空虛昭然，捨此補養，
恐反增劇矣，〔奇脈虛〕。當歸、烏賊骨、紫石英、杜仲、杞子、柏子仁、沙苑、茯神。

某，女科病，多倍於男子，而胎產調經為主要，淋帶瘕泄，奇脈虛空，
腰背脊膂牽掣似墜，而熱氣反升於上，從左而起，女人以肝為先天也，
醫人不曉八脈之理，但指其虛，剛如桂附，柔如地味，皆非奇經治法，先以震靈丹固之，
每服一錢五分。又，淋帶瘕泄，諸液耗，必陰傷，此參附薑桂，劫陰不效，
而膠地陰柔，亦不能效，蓋脈隧氣散不攝，陰藥沉降，徒擾其滑耳，必引之收回之，
震靈丹意，通則達下，濇則固下，惟其不受偏寒偏熱，是法效靈矣，後方常用。
○。人參〔一錢〕、鹿角霜〔一錢〕、沙苑〔一錢半〕、桑螵蛸〔三錢〕、炒杞子〔一錢半〕、
茯神〔三錢〕、炙草〔五分〕。
〔丸方〕人參〔二兩隔紙烘研〕、麋茸〔二兩切烘研〕、生菟絲子〔二兩研〕、
淡補骨脂〔一兩半炒〕、生紫石英〔一兩二錢〕、生餘糧石〔一兩二錢〕、茯苓〔一兩半〕、
炒黑小茴〔五錢〕、炒黑遠志〔五錢〕，晚服妙香三錢。

姚二三，自乳血耗，脈絡空豁，脊膂椎髀痠耎，帶不已，問下部已冷，陰虛及陽，
速速斷乳，不致延勞。人參、鹿角霜、枸杞、桑螵蛸殼、杜仲、茯苓、沙苑、白薇。

徐四十，經漏成帶，下焦畏冷，眩暈，肝臟陽升，八脈空乏。
當歸、炒白芍、炒黑枸杞、杜仲、海螵蛸、炒沙苑。

楊三七，寡居，獨陰，自多愁煩思鬱，加以針黹，目注凝神，陽上巔為眩暈，
八脈無氣，自帶下下冷，內風日動，疿疹麻木，常以隱現，以煖下柔劑和其陰陽，
可得小效。製首烏、三角胡麻、枸杞、甘菊花炭、用紅棗搗丸早上服四錢。

王二七，產後漏淋成帶，入暮溺頻不爽，驚恐神呆，骨骱盡痛，是肝腎內損，
漸及奇經，不司束固，是產後虛在下，甘辛潤補肝腎，不與燥藥，以腎惡燥，
肝忌剛也。
○。枸杞子〔炒黑〕、鹿角霜、歸身、菟絲子〔炒香〕、生杜仲、沙苑子、茯苓、
補骨脂〔鹽水煎淡〕。

某，少腹拘急，大便燥艱，淋帶赤白，此屬液涸，〔陰陽並虛〕。
肉蓯蓉、枸杞子、河車、當歸、柏子仁、郁李仁。又，淋帶年久，少腹拘急脹痛，
洩不爽，大便艱濇，得泄氣則脹寬，食物少納，脘中不降，必撫摩始下，
此病久臟陰腑陽皆傷，熱藥難受，以通陽固陰兼之。
人參、歸身、炒杞子、茯苓、麋茸、河車，暮服震靈丹二十粒。帶下者，
由濕痰流注於帶脈，而下濁液，故曰帶下，婦女多有之，赤者屬熱，兼虛兼火治之，
白者屬濕，兼虛兼痰治之，年久不止，補脾腎兼升提，大抵瘦人多火，肥人多痰，
最要分辨，白帶，白淫三種，三者相似，而迥然各別，白帶者，時常流出清冷稠粘，
此下元虛損也，白濁者，濁隨小便而來，渾濁如泔，此胃中濁氣，滲入膀胱也，
白淫者，常在小便之後，而來亦不多，此男精不攝，滑而自出也，至於淋症，
由腎虛膀胱積熱所致，腎虛，則小便數，膀胱熱，則小便濇，
淋有氣血砂膏勞五者之殊，皆屬濕熱，氣淋為病，小便濇滯，常有餘瀝不盡，
血淋為病，遇熱即發，甚則溺血，痛者為血淋，不痛者為尿血，砂淋為病，
陰莖中有砂石而痛，溺不得卒出，砂出痛止是也，膏淋為病，溺濁如膏，敗精結者為砂，
精結散者為膏，又煮海為鹽之義，勞淋遇勞即發，痛引氣衝，大約帶病，惟女子有之，
淋濁男女俱有，景岳云，婦人淋帶，其因有六，一心旌搖，心火不靜而帶下者，
先當清火，宜殊砂安神丸，清心蓮子飲之類，若無邪火，但心虛帶下，宜祕元煎，
人參丸，茯菟丸之類，一慾事過度，滑泄不固而帶下者，宜祕元煎，
苓朮菟絲丸，濟生固精丸之類，一人事不暢，精道逆而為濁為帶者，初宜威喜丸，
久宜固陰煎之類，一濕熱下流而為濁帶，脈必滑數，煩渴多熱，宜保陰煎，加味逍遙散，
若熱甚兼淋而赤者，宜龍膽瀉肝湯，一元氣虛而帶下者，宜壽牌煎，七福飲，
十全大補湯，若陽氣虛寒，脈微濇，腹痛多寒，宜加薑附，家韭子丸，
一脾腎氣虛下陷多帶者，宜歸脾湯，補中益氣湯之類，已上淋帶辨症論治，彷彿已備，
語云鴛鴦繡出從君看，莫把金針度與人，若求金針暗度，全憑葉案搜尋，〔秦天一〕。

<h2>崩漏</h2>
徐三三，肝脾鬱損，血崩，〔鬱損肝脾〕，人參逍遙散去柴朮炙草加桑螵蛸杜仲。

某，經漏不止，久風飧洩，〔肝風胃虛〕。
人參、茯苓、木瓜、炒烏梅、赤石脂、餘糧石。

龔，脈數，寒熱汗出，腹脅痛，病起經漏崩淋之後，是陰傷陽乘，消渴喜涼飲，
不可純以外邪論，和營衛調中，甘緩主治，〔營陰傷臟燥熱〕。
當歸、白芍、淮小麥、炙草、南棗、茯神。

文五五，產育頻多，衝任脈虛，天癸當止之年，有紫黑血如豚肝，暴下之後，
黃水綿綿不斷，三年來所服歸脾益氣，但調脾胃補虛，未嘗齒及奇經為病，
論女科衝脈即是血海，今紫黑成塊，幾月一下，必積貯之血，久而瘀濁，
有不得不下之理，此屬奇經絡病，與臟腑無與，考古云，久崩久帶，宜清宜通，
倣此為法，〔奇脈虛血滯〕。柏子仁、細生地、青蒿根、淡黃芩、澤蘭、樗根皮，
接服斑龍丸。

張五十，五旬天癸當止，而經淋周身牽掣，右肢漸不能舉，不但衝任督帶損傷，
陽明胃脈衰微少氣，乃最難向安之病，〔衝任胃皆虛〕。
人參、生黃耆、炙草、炒沙苑、炒杞子、炒歸身。

朱，崩漏兩年，先有帶下，始而半月發病，今夏季，每交申酉，其漏必至，
思下午為陽中之陰，陰虛陽動，衝脈任脈皆動，下無隄防約束，夫奇經，
肝腎主司為多，而衝脈隸於陽明，陽明久虛，脈不固攝，有開無闔矣，
醫但以濇圖旦夕苟安，未及按經論病，宜毫無一效。
海螵蛸、鮑魚、茜草、生菟絲子、石殼廣蓮肉、接服烏魚骨丸。

顧，髓虛，崩淋不止，筋掣痛，不能行，〔髓虛筋痛〕。
蓯蓉、枸杞、柏子仁、茯神、川斛、紫石英、羊內腎、青鹽。

成，衝任二脈損傷，經漏經年不痊，形瘦膚乾畏冷，由陰氣走乎陽位，
益氣以坫生陽，溫攝以固下真，〔衝任陽虛〕。
人參、鹿角霜、歸身、蘄艾炭、茯神、炮薑、紫石英、桂心。

張四三，經漏十二年，五液皆涸，衝任不用，冬令稍安，夏季病加，心搖動，
腹中熱，腰膝跗骨皆熱，此皆枯槁日著，方書謂暴崩宜溫，久崩宜清，以血去陰耗耳，
〔衝任陰虛〕。
人參、生地、阿膠、天冬、人乳粉、柏子仁、茯神、棗仁、白芍、知母、蜜丸。張，
固補衝任，涼肝寧血。
人參〔二兩〕、生地〔二兩〕、阿膠〔二兩〕、白芍〔二兩〕、茯苓〔二兩〕、鮮河車膠〔一兩〕、
石殼建蓮肉〔四兩〕。二膠如少，可加蒸熟山藥搗漿為丸，早服四錢，參湯送，
晚服二錢。

沈，天癸當止之年，經來淋漓不斷，乃陰衰陽動，入秋深，夜寐甚少，
汗泄四肢胸臆，夫衝脈隸於陽明，其氣行乎身前，陽明脈空，陽越衛疏，陰火升舉，
當宗丹溪補陰丸，或虎潛丸之屬，久病投湯太過，恐妨胃耳。每早服丹溪補陰丸四錢，
十服。

黃，長齋有年，脾胃久虛，瘧由四末，必犯中宮，血隸於陽明，苦味辛散，皆傷胃系，
雖天癸久絕，病邪藥味，擾動血絡，是為暴崩欲脫，閱醫童便阿膠味鹹潤滑，
大便溏瀉，豈宜潤下，即熟地五味補斂陰液，咽湯停脘，頃欲吐淨，滋膩酸濁之藥，
下焦未得其益，脘中先已受戕，議以仲景理中湯，血脫有益氣之法，坤土陽和旋轉，
喜其中流砥柱，倘得知味納穀，是為轉機，重症之尤，勿得忽視，〔苦寒辛散傷中陽〕，
理中湯。某，停經三月，下漏成塊，少腹膨痛，議通和奇脈，〔奇脈不和〕。
鹿角霜、生杜仲、桂枝木、生沙苑、當歸、茯苓、紅棗。

羅二四，病屬下焦，肝腎內損，延及衝任奇脈，遂至經漏淋漓，腰脊痿弱，
脈絡交空，有終身不得孕育之事，〔肝腎衝任虛寒〕。
製熟地〔砂仁製〕、河車膠、當歸、白芍、人參、茯苓、於朮、炙草、蘄艾炭、香附、
小茴、紫石英。

陳五十，五旬年歲，經漏如崩，繼以白帶綿綿，昔形充，今瘦損，當年飲酒濕勝，
大便久溏，自病經年，便乾不爽，夜熱多汗，四肢皆冷，氣短腹鳴，上噫氣，下泄氣，
腰足跗酸耎無力，食物日減，不知其時，此陽明脈衰，厥陰風木由乎血去液傷，
衝任交損，內風旋轉而為風消之象，病在乎絡，故令久延，金匱謂絡熱則痿矣，
〔液傷絡熱風消〕。人參、黃耆、苦參、茯神、牡蠣、小麥，濾清人參湯收。

張，外冷內熱，食過如飢，脣燥裂，渴飲下漏，漏多則陰虛陽亢，便溏不實，
不可寒潤，〔陰虛陽亢〕。生地炭、阿膠、炒白芍、湖蓮、樗根皮、茯神、蘄艾炭。又，
消渴心悸，○。阿膠、生雞子黃、生地、天冬、生白芍、茯神。

胡，心痛如飢，口吐膩涎濁沫，值經來甚多，因驚動肝，陽化內風，欲厥之象，
治以鹹苦，佐以微辛，使入陰和陽。
阿膠〔二錢〕、牡蠣〔三錢〕、川楝子〔一錢〕、小川連〔三分〕、川芎〔二分〕、當歸〔一錢〕。
又，和陽固陰，諸病大減，因經漏陰傷，陽易浮越，心怔悸，肢末痛，內風未熄，
藥以甘柔，使胃汁日充，則砥柱中流矣。人參、阿膠、麥冬、生白芍、炙草、茯神。

邱四四，經漏成帶，年餘醫療無功，乃衝任督帶交病，古稱久帶久崩宜清，
視其體豐鬆耎，陽氣久虧，與內經血脫方法，烏賊魚丸鮑魚汁丸。又，
照前方加阿膠人中白。

某，經漏三年，診色脈俱奪，面浮跗腫，肌乏華色，納穀日減，便堅不爽，
自脊腰髀痠楚如墮，入夏以來，形神日羸，思經水必諸之血，貯於血海而下，
其不致崩決淋漓者，任脈為之擔任，帶脈為之約束，剛進蹻脈之擁護，
督脈以總督其統攝，今者但以衝脈之動而血下，諸脈皆失其司，症固是虛，
日餌補陽不應，未達奇經之理耳，考內經於胸脅支滿妨食，時時前後血，特製烏賊丸，
鹹味就下，通以濟濇，更以穢濁氣味為之導引，同氣相需，後賢謂暴崩暴漏，宜溫宜補，
久漏久崩，宜清宜通，正與聖經相符，況乎耆朮皆守，不能入奇脈，無病用之，
誠是好藥，藉以調病，焉克有濟，夏之月，大氣正在泄越，脾胃主令，歲氣天和，
保之最要，議以早進通陰以理奇經，午餘天熱氣泄，必加煩倦，隨用清暑益氣之劑，
順天之氣，以扶生生，安穩百日，秋半收肅令行，可望其藏聚氣交，而奇絡漸固，
此久損難復，非倖試速功矣，〔奇脈陰虛風陽動〕。早上湯藥議以通潛陽方法，早服。

○。龜甲心〔秋石水浸〕、鹿角霜、真阿膠、柏子霜、生牡蠣、鎖陽。另煎清人參湯入清藥，
煎取五十沸。鹿性陽入督脈，龜體陰，走任脈，阿膠得濟水沉伏，味鹹色黑，熄肝風，
養腎水，柏子芳香滑潤，養血理燥，牡蠣去濕消腫，鹹固下，仲景云，
病人腰以下腫者，牡蠣澤瀉湯，鎖陽固下焦之陽氣，乃治八脈之大意。烏賊丸方。
烏賊骨四分〔米醋炙去甲另研水飛〕、藘茹一分。右為細末，用雀卵量搗為丸，
每服三錢，用藥前先飲淡鮑魚湯一小杯為導引。又，進潛陽頗投，但左耳鳴甚，
腸中亦鳴，肝陽內風升動未息，減氣剛用柔，早服，
龜甲心〔照前製〕、真阿膠、柏子霜、天冬、女真實、旱蓮草，另煎人參湯二錢，
加入瀘清藥內，再煎五十餘沸，又，兩進柔潤清補頗投，詢知病由乎悲哀煩勞，
調理向愈，繼因目病，服苦辛寒散太過，遂經漏淋帶，年前七八日始淨，
今則兩旬而止，此奇脈內乏，前議非誣，據述周身累現癮疹㾦纍，搔癢不寧，
想脂液久滲，陰不內營，陽氣浮越，衛怯少固，客氣外乘，凡六淫客邪，
無有不從熱化，內經以瘡痍諸病，皆屬於火，然內症為急，正不必以肌腠見病為治，
刻下兩三日間，又值經至之期，議進固脈實下，佐以東垣瀉陰火意，經云之先用此方。
龜甲心、真阿膠、人參、桑螵蛸、生白龍骨、旱蓮草、茯神、知母，早上服。

又，當經行，周身寒凜，腰痠腹膨，白疹大發，議用固氣和血方。
人參、熟地、阿膠、川芎、當歸、白芍、南山查、蘄艾，早上服，又，經來腹墜腰痠，
疹現肌癢，鼻孔耳竅皆然，想陰血下注，必陽氣鼓動，內風沸起，風非外來，
乃陽之化氣耳，昨因經至，用膠艾四物湯和補固經，今午診脈，右大而濇，左小數，
中有堅疾如刃之象，洵乎液枯液枯風動，初定烏賊魚丸當進，其早上湯藥，
凡氣味之辛裁去，雖為補劑，勿取動陽耗液也，早上服，
人參、生地、天冬、阿膠、生白芍、女貞子、旱蓮膏、地榆、早上服。

又，兩日早進清補柔劑，夕用通固下焦衝任，是月經來甚少，起居頗安，與先哲云，
暴崩當溫濇，久漏宜宣通，若合符節矣，連次候脈，必小弱為少安，則知陽動不息，
內風必旋，耆朮呆守，歸艾辛溫，守則氣壅，辛則陽動，皆不知變化之旨，
坐失機宜耳，余未能久候，焉有經年經月之恙，驟期速愈，故丸藥創自內經七方之一，
世多渺忽，實出軒岐祕奧，再議理陰熄風早用，諒不致誤，擬長夏調理二法。
晚服烏賊丸三錢，晨進養肝陰和陽熄風以安胃，蓋衝脈即血海，隸於陽明胃脈，
乃倣經旨立方。
○。人參、阿膠、白芍、生地、早蓮膏、女貞子、桑寄生、鹹秋石、細子芩、三角胡麻。
藥末，膠膏，再加熟蜜三兩，搗千餘杵，丸，宜細光，早上服四錢，小暑至處暑，
生脈散送。又，此番經後，帶下仍有，久漏奇脈少固，前案申說已著，
丸劑耑司通攝衝任，恪專定然必效，但外來寒易暄易禦，內因勞嗔難調，
余諄諄相告者為此。人參、生地、阿膠、白芍、茯神、女貞子、旱蓮膏、小黑穭豆皮，
早上服，〔初十日〕。又，昨晚煩冗，陽動氣升，頭額震痛，經再下注，更定鎮攝一法，
久後亦可備用。人參、生地、阿膠、龜甲心、生牡蠣、天冬、黑殼建蓮。又，
十二日午，診脈，仍用初十日早服方法，去穭豆皮加生牡蠣。交小暑後驟熱，
午後另煎生脈散微溫服一次。

盧，停經半載，雨水節後，忽然暴崩，交春分節血止，黃白淋漓自下，
寒則周身拘束，熱時煩燥口乾，晡至天明，汗出乃止，寐必身麻如蟲行，四肢骨節皆痛，
蓋血既大去，衝任之脈傷損，而為寒為熱，陰損及乎陽位矣，書云，崩中日久為白帶，
漏下多時骨髓枯，由脂液蕩盡，致形骸枯槁，延為瘵疾矣，天熱氣煖，所當謹慎。
烏賊骨、阿膠、生地、生白芍、茜草、小麥。

程，暴冷陽微後崩，〔陽虛〕，附子理中湯。崩如山家炭崩，言其血之橫決莫制也，
漏如漏卮難塞，言其血之漫無關防也，經云，陰在內，陽之守也，氣得之以和，
神得之以安，毛髮得之以潤，經脈得之以行，身形之中，不可斯須離也，去血過多，
則諸病叢生矣，原其致病之由，有因衝任不能攝血者，有因肝不藏血者，
有因脾不統血者，有因熱在下焦，迫血妄行者，有因元氣大虛，不能收斂其血者，
又有瘀血內阻，新血不能歸經而下者，醫者依此類推，倣葉氏用筆靈活，於崩漏治法，
無餘蘊矣，〔秦天一〕。

徐評，崩漏必用補血大而兼黑色之藥大概輕劑不能中病。

<h2>胎前</h2>
秦十七，經停三月，無寒熱，診脈大，係惡阻減食，〔惡阻〕。
細子芩、知母、蘇梗、砂仁、橘紅、當歸、生白芍，
〔丸方〕細子芩〔三兩〕、蘇梗〔一兩生研〕、砂仁〔五錢〕、白芍〔一兩半〕、
熟白朮〔二兩〕、當歸〔一兩半〕，青苧湯法丸。

某，懷妊將三月，肝氣攻衝，脅痞，嘔吐紅痰，〔肝氣〕。
細條芩、生白芍、川楝子、瓜蔞皮、半夏麯、橘紅、竹茹、生薑。

程二六，殞胎每三月，是肝虛，〔肝虛滑胎〕。
人參、阿膠、當歸、白芍、川芎、桑寄生。

錢三九，上年夏產，過月經轉，今經停四箇月，左脈弦滑流動，乃是妊象，
此氣急脘痞咳嗽，熱氣上乘，迫肺之徵，形肉日瘦，熱能爍陰耗氣，議清金平氣，
勿礙於下，〔熱傷肺陰〕。桑葉、川貝、桔梗、廣皮、黑山梔、地骨皮、茯苓、甘草。

楊，血液僅僅養胎，春陽升舉，上焦易燥，喉嗆心嘈，皆液虧陽亢。
鮮生地、茯神、白扁豆、元參心、川斛。

謝，始而熱入陰傷，少腹痛，溺不爽，秋暑再傷，霍亂繼起，今不飢不食，
全是胃病，況懷妊五月，胎氣正吸脾胃真氣，津液重傷，致令咳逆，〔胃虛咳逆〕。
人參、知母、炒麥冬、木瓜、蓮子肉、茯神。

金，懷妊五月得熱病，久傷陰液，身中陽氣，有升無降，耳竅失聰，便難艱濇，
議用仲景復脈法，以生津液，〔熱邪傷陰〕。
炙甘草、人參、生地炭、阿膠、天冬、麥冬、生白芍、麻仁。

某，懷妊百日，丙丁養胎，胎熱，從戌亥時升，耳前未疿刺痛，當養陰制火。
細生地、茯神、生白芍、建蓮、桑葉、鉤藤。

某，脈右虛左弦，身麻肢冷，胎沖脹悶，五六月當脾胃司胎，厥陰內風暗動，
不飢吞酸，全屬中虛，〔肝風犯脾胃〕。人參、枳殼、半夏、薑汁、桔梗。

胡，懷妊六月，陽明司胎，閃動絡脈，環跳痛連腰膂，最防胎氣，〔閃動絡脈〕。
歸身、桂枝木、炒杞子、炙草、羊脛骨、白茯苓。

某，氣逆壅熱於上，齦腫喉痺痹，胸悶腹腫，七月太陰司胎，法宜宣化清上，
〔熱壅上焦〕。川貝、牛蒡子、連翹、蘇梗、杏仁、花粉、菊花、橘紅。

汪，娠八月，胎動不安，脘悶不飢，宜涼血調氣，可以安適，〔氣滯血熱〕。
黃芩、知母、橘紅、生白芍、當歸、砂仁。

程，娠八月，形寒氣逆，神煩倦無寐，乃肝陽乘中之徵，擬進熄風和陽法，〔肝風〕。
黃芩、當歸、生白芍、生牡蠣、橘紅、茯神。又，肝風眩暈，麻痺痹少寐。
熟首烏、炒黑杞子、白芍、女貞子、茯神、黑穭豆皮。

王，先寒後熱，咳嗆，是春月風溫肺病，風為陽邪，溫漸變熱，客氣著人，
即曰時氣，懷妊九月，足少陰腎脈養胎，上受熱氣，肺痺痹喘急，消渴胸滿，便溺不爽，
皆肺與大腸為表裡之現症，狀若繪矣，芎歸辛溫，參朮守補，肉桂沉香辛熱，
皆胎前忌用，致大熱煩悶，勢屬危殆，議以清肺之急，潤肺之燥，俾胎得涼則安，
去病身安，自為不補之補，古人先治其實，實者邪也，〔熱傷肺陰〕。
泡淡黃芩、知母、鮮生地、花粉、阿膠、天冬。又，喘熱減半，四肢微冷，腹中不和，
胎氣有上沖之慮，昨進清潤之方，漐漐有汗，可見辛燥耗血，便是助熱，今煩渴既止，
問初病由哀驚恐之傷，養肝陰，滋腎液為治，穩保胎元，病體可調，
復脈去桂麻薑棗加天冬知母子芩。

朱，脈右濇小數，左弦促，納食脘脹，常有甘酸濁味，微嘔吐清涎，旬朝始一更衣，
仍不通爽，詢知病起情懷抑鬱，由氣鬱化熱，如內經于志過極，皆從火化，
就懷妊惡阻，按徐之才逐月安養，亦足少陽經，正取清熱養胎，況肝膽相火內寄，
非涼劑無以和平，古人治病，以偏救偏，幸勿畏虛以貽患，〔鬱熱〕。
金石斛、黑山梔、茯苓、半夏麯、橘紅、竹茹、枳實。

某，惡阻，本欲惡心厭食，今夾時邪，頭痛身熱，當先清熱，〔時邪發熱〕。
竹葉、連翹、生甘草、黃芩、花粉、蘇梗。

某，交節上吐下瀉，況胎動不安，脈虛唇白，急用理中法，〔吐瀉傷熱陽〕。
附子、人參、於朮、茯苓、白芍。

周，病中懷妊泄瀉，〔泄瀉〕。焦朮、炒白芍、炒黃芩、炒廣皮。

金，懷妊若患時症，古人重在保胎，今者喜煖惡寒，升則厥痛，墜微便痛遶腹，
暖胎須避絡傷，以及奇脈，畏慮胎墜難挽，辛香溫柔之補，冀其止厥，〔寒邪厥〕。
鹿角霜、淡蓯蓉、炒杞子、柏子仁、當歸、炒沙苑、炒大茴、茯苓。

某，固護胎元，諸症俱減，惟心嘈覺甚，陰火上升，營虛之徵，〔營虛火炎〕。
人參、桑寄生、熟地、阿膠、絲綿灰、條芩、白芍、當歸、茯苓、香附。

某，懷妊，痢滯半月，胃陰既虧，陽氣上逆，咽中阻，飲水欲噦，舌尖紅赤，
津液已耗，燥補燥劫，恐陰愈傷，而胎元不保，議益胃和陽生津治之，〔痢傷胃陰〕。
熟地、烏梅、白芍、山藥、建蓮、茯苓，用川石斛煎湯代水。

潘，血液護胎，尚且不固，心中飢空洞，食不能納，況又戰慄嘔逆，凡內外搖動，
都是動胎，從來有胎而病外感，麻桂硝黃等劑，必加四物，是治病保胎第一要法，
〔熱邪傷陰〕。小生地、白芍、阿膠、知母、黃芩、青蒿梗。

王，臨月下痢膿血，色紫形濃，熱伏陰分，議用白頭翁湯，〔熱邪下痢膿血〕。又，
苦味見效，知溫熱動血，以小其製為劑，可全功矣。
黃芩、黃柏、炒銀花、炒山查、茯苓、澤瀉。

某，胎漏鼻衄，發疹而喘，〔胎漏〕。淡黃芩、真阿膠、青苧。

某，觸胎下血，腹痛而墜，〔觸胎下血〕。
人參、炒白芍、炙草、廣皮、熟地炭、炒砂仁末，右紋銀一二兩青苧一兩。又，
照方去熟地加炮薑熟朮。又，
人參、熟地、炒歸身、炒白芍、炙草、茯神、廣皮、炒砂仁。

陸十八，形瘦，脈數尺動，不食惡心，證象惡阻，腰痛見紅，為胎漏欲墜。
青苧〔二錢〕、建蓮〔五錢〕、紋銀〔一兩〕、砂仁〔七分〕、白糯米〔一錢〕。

某，三月胎漏，用固下益氣。人參、熟朮、熟地、阿膠、白芍、炙草、砂仁、艾炭。

華，血下，殞胎未下，濁氣擾動，暈厥嘔逆，腹滿，少腹硬，二便窒塞不通，
此皆有形有質之阻，若不急為攻治，濁瘀上冒，必致敗壞，倣子和玉燭散意，
〔殞胎不下〕。
川芎、當歸、芒硝、茺蔚子、大腹皮、青皮、黑豆皮、調回生丹。

程，懷妊八月，子腫，腹漸墜，正氣虛弱，補劑必須理氣，預為臨產之算，〔子腫〕。
人參、茯苓、廣皮、大腹皮、蘇梗、砂仁末。易曰，大哉乾元，萬物資始，
此言氣之始也，又曰，至哉坤元，萬物資生，此言形之始也，人得父母之氣，
以生氣生形，即稟此乾坤之氣也，兩儀既兆，五行斯彰，故天一生水，水屬腎，
腎臟先生，地二生火，火屬心，心又次生，天三生木，木屬肝，肝又次生，地四生金，
金屬肺，肺又次生，天五生土，土屬脾，脾又次生，天既以五行生五臟，
而仁義禮智信之五德，亦即寓於其中，朱夫子所云，天以陰陽五行，化生萬物，
氣以成形，而理亦膩焉，此之謂也，因此古人重胎教，所以端其本也，而今不復講矣，
然六淫之感，七情之傷，妊婦稟氣有強弱，小兒胎元有靜躁，故安胎之法，不可不詳，
如惡阻胎淋胎暈胎腫胎懸及漏胎等症，古人言之甚晰，茲不具贅，今閱葉先生案，
胎前大約以涼血順氣為主，而肝脾胃三經，尤為所重，因肝藏血，血以護胎，肝血失榮，
胎無以蔭矣，肝主升，肝氣橫逆，胎亦上衝矣，胎氣繫於脾，如寄生之托於苞桑，
蔦與女蘿之施於松柏，脾氣過虛，胎無所附，墮滑難免矣，至於胃為水穀之海，
妊婦全賴水穀之精華，以養身護胎，故胃氣如兵家之餉道，不容一刻稍緩也，
其餘有邪則去邪，有火則治火，陰虛則清滋，陽虛則溫補，隨機應變，無所執著，
學者更能引而伸之，觸類而通之，安胎之法，可一以貫之，無餘蘊矣，〔秦天一〕。

徐評，案方亦清，無大出入，然非婦科專門，多有未到之處，當更博求之。

<h2>產後</h2>
欽，初產汗出眩暈，胸痞，腹痛，宜通惡露，〔新產惡露瘀滯〕。
○。炒山查、延胡、鬱金、赤芍、炒牛膝、香附、童便〔沖〕、益母草湯代水。又，
腹痛少緩，但胸痞痰多，治從上焦。炒山查、鬱金、丹參、橘紅、炒川貝、甜花粉。

程，衝脈為病，男子內結七疝，女子帶下瘕聚，故奇脈之結實者，古人必用苦辛，
和芳香，以通脈絡，其虛者，必辛甘溫補，佐以流行脈絡，務在氣血調和，病必全愈，
今產後體虛，兼瘀而痛，法當益體攻病，日期已多，緩治為宜，〔體虛兼瘀〕。
生地、生薑、丹皮、琥珀末〔調入〕，此苦辛偶方，加丹皮以通外，所以取效。又，
回生丹，取米醋煮大黃一味，約入病所，不礙無病之所，故亦效，二法皆入絡藥。又，
小生地、歸鬚、紅花、郁李仁、柏子仁、茯神，又照前方去紅花郁李仁，加澤蘭。

某二五，惡露淋漓，痛由腰起，攻及少腹，此督帶空虛，奇經氣阻奚疑，奇經為病，
通因一法，為古聖賢之定例。當歸、查肉炭、炒丹皮、澤蘭、川斷、製首烏。

唐，產後驟脫，參附急救是挽陽固氣方法，但損在陰分，其頭痛汗出煩渴，
乃陽氣上冒，凡開泄則傷陽，辛熱則傷陰，俱非新產鬱冒之治道，嘗讀仲景書，
明本草意，為是擬方於後，亦非杜撰也，〔鬱冒〕。
生左牡蠣〔一錢〕、生地〔二錢〕、上阿膠〔二錢〕、炒黑查肉〔三錢〕、茺蔚子〔一錢半〕。

吳，新產陰氣下泄，陽氣上冒，日晡至戌亥，陽明胃衰，厥陰肝橫，肝血無藏，
氣衝擾膈，致心下格拒，氣干膻中，神亂昏譫，若惡露衝心則死矣，
焉有天明再醒之理，回生丹酸苦直達下焦血分，用過不應，諒非瘀痺痹，
想初由汗淋發熱，凡外感風邪，邪滯汗解，此熱昏亂，即仲景之新產鬱冒也，倘失治，
必四肢牽掣如驚似風癎則危，議從亡陽汗出譫語例，用救逆法。
○。生龍骨〔三錢〕、生牡蠣〔三錢〕、桂枝〔五分〕、淮小麥〔百粒〕、炙甘草〔三分〕、
南棗〔二錢〕，又，氣從湧泉小腹中，直沖胸臆，而心下痛，
巔暈神迷，此肝腎內怯，無以收納自固，每假寐必魂魄飛越，驚恐畏懼，非止一端，
救逆法鎮陽頗應，但少補虛寧神，益之固之耳。
○。人參〔二錢〕、龍齒〔三錢搗〕、棗仁〔三錢〕、茯神〔三錢〕、炒黑杞子〔二錢〕、
黑殼建蓮肉〔五錢〕、紫石英一兩，搗碎，用水三盞，煎減半，用以煎藥。又，兩法皆效，
下元虛損無疑，八脈無氣把握，帶下洼淋漓不止，夢魂跌仆，正經旨下虛則夢墜也，
議鎮固奇脈方。
人參〔二錢〕、龍齒〔三錢〕、棗仁〔三錢〕、茯神〔三錢〕、桑螵蛸〔炙二錢〕、
炒黑遠志〔五分〕，用紫石煎湯，煎藥。又，昨午憂悲嗔怒，大便後，陡然頭暈，
繼以嘔逆，胸痞止，心洞嘈雜，仍不能食，子夜寒戰鼓慄，寅刻津津微熱，神昏妄見，
巔痛乳脹，腹鳴，短氣呵久，似乎歎息之聲，

此乃下元根蒂未堅，偶觸心機，諸陽神飛旋動舞，仲景論先厥後熱，知飢不能食，乾嘔，
列於厥陰篇中，蓋危病初效，未涼水穀精華，則胃土大虛，中無砥柱，
俾厥陰風木之威，橫衝震蕩，一如典混沌劫，於地水火風卒來莫禦矣，當此醫藥，
全以護陽固陰，但血舍耗涸，剛猛及滋膩，總在難施之例，無景理病，存體為要。
人參〔五錢〕、熟附子〔一錢〕、川桂枝木〔一錢〕、炮薑炭〔一錢〕、炙黑甘草〔五分〕、
茯苓〔三錢〕。

沈，此產後陰虛瘧疾，鼻煤，喉燥舌乾，脘痞不飢，不便窒塞不通，乃陽明津枯，
不上供肺，下少滋腸，風陽游行，面腫耳聾，仲景謂陰氣先絕，陽氣獨發，
後人以飲食消息，取義甘寒，則知辛溫逐瘀之謬。
人參、炒麥冬、棗仁、烏梅肉、蜜水炒黃知母。

又，酸味泄肝，胃氣乃降，大便通，汗大出，心中刺痛，皆營液內耗，陽氣衝突，
仲景三病之鬱冒見端矣，雖痰吐咯，無苦燥耗氣之理。
人參、阿膠、生地、麥冬、生白芍、炙草。

張，產後鬱冒，出潮熱，腹痛。
○。炒生地、炒山查、丹參、茯神、浮小麥、黑穭豆皮。吳，產後十二朝，先寒戰，
後發熱，少腹㽲痛，腹膨滿，下部腰肢不能轉側伸縮，小溲濇少而痛，
此敗血流入經絡，延及變為瘍症，議用交加散，〔敗血入經絡為瘍〕。
小生地、生薑、車前、牛膝、五靈脂、炒查肉，調入琉珀末一錢。又，十六朝，
諸症稍減，每黃昏戌亥時，衝氣自下而上，至胸中即悶，肢冷汗出，右腹板實，
此厥陰肝臟，因驚氣逆，今惡靈未清，重鎮酸斂，均為暫忌，擬和血調血為穩。
歸鬚、炒桃仁、延胡、炒查肉、官桂、香附、川楝、小茴。又，
人參、當歸、白芍、炙草、茯神、香附、桂心、廣皮。

程，脈濡，惡露紫黑，痛處緊按稍緩，此屬絡虛，治在衝任，以辛甘理陽，
營絡虛寒惡露未清。炒歸身、炒白芍、肉桂、茯苓、小茴、杜仲。又，脈濡空大，
營絡虛冷。人參、炒歸身、炒白芍、茯神、炙草、桂心。又，當歸羊肉湯加茯苓茴香。

許，產後陰虛，肝風動灼，喉乾嗆咳，晚則頭暈，〔陰虛風陽動〕。
阿膠、細生地、天冬、茯神、小麥、川斛。

程，坐蓐過勞，肝風陽氣動，面浮氣短，腹膨，惡露未清，不可膩滯，須防痙厥。
小生地、丹參、澤蘭、茯神、黑穭豆皮、琥珀末。又，血分既虧，風陽動泄，
汗出心悸，此辛氣走泄須忌，所慮痙厥，如己見端，議靜藥和陽意。
阿膠、雞子黃、細生地、生牡蠣、丹參、茯神。

某，產後下焦陰虧，奇脈不固，陽浮乃升，風動則飧泄嘈雜，液損必消渴骨熱，
治在肝腎，靜藥固攝。熟地、湖蓮、炙草、五味、芡實、山藥、旱蓮、女貞。

某，新產後，陰分大虛，汗出胸痞潮熱陽浮衛不固，雖痰多咳頻，忌用苦辛青散，
恐久延蓐勞耳，〔陰虛陽浮汗泄〕。
炒生地、炒麥冬、生扁豆、炙草、金石斛、丹參、茯神、甘蔗漿。

某，產後身痛，少腹滿，〔血虛寒滯〕。
○。查肉、川芎〔醋炒〕、延胡〔醋炒〕、澤蘭、丹皮、艾葉、小茴、香附〔醋炒〕、茯苓、
母膏丸。又，當歸、桂心、茴香、香附、紫石英、茯苓，羊肉膠丸。

孫，產難，傷力驚恐，面微浮，腹膨，小便不爽，〔氣血滯兼濕〕。
炒黑查肉、大黑豆皮、大腹皮絨、生香附、茯苓、澤瀉，白花益母草煎湯代水。

金，腹脹氣滯，久瀉，產後五日，〔氣滯脹瀉〕。
於朮、厚朴、茯苓、澤瀉、南山查、延胡。

凌，一歲四氣之交，夏季發泄為甚，凡夏至一陰初復，未及充盈，恰當產期，
為陰氣未先泄，暑熱乘隙內侵，正如內經最虛之處，便是容邪之處矣，產科未明此旨，
徒曉產後逐瘀成藥，苦辛破血，津液愈劫，所伏暑熱，無由可驅，六氣客邪，
內迫臟腑，漸漸昏蒙內閉，攻熱害正，養正邪留，藥難立方調治，幼讀仲景，
揣摩聖誨，惟育陰可以除熱，況乎暑必傷氣，人參非益氣之翀藥乎，大隊陰藥，
佐以人參，誠為陰分益氣之法，服之熱癤壘壘而起，惡露緩緩而下，扶正卻邪，
並行不悖，今穀食已安，諒無反覆，難成易虧之陰，須安養可望圖功，倘加情志感觸，
輕則奇損帶淋，重則髓枯蓐損，莫道贈言之不詳也，〔陰虛夾暑〕。
○。雄烏骨雞〔一隻〕、人參〔二兩秋石拌〕、鮮生地〔三兩〕、柏子仁〔一兩半〕、
天冬〔一兩半〕、麥冬〔二兩〕、阿膠〔二兩〕、建蓮肉〔三兩〕、茯神〔二兩〕，熬膏。

項，初病舌赤神煩，產後陰虧，暑熱易深入，此亟清營熱，所謂瘦人慮虛其陰，
〔暑傷營陰〕。竹葉、細生地、銀花、麥冬、玄參、連翹。

張，產後十三朝，古黃邊赤，口渴，脘中緊悶，不食不飢，不大便，此陰分已虛，
熱入營中，狀如瘧症，大忌表散清剋，議滋清營熱，救其津液為要。
細生地、天冬、生鱉甲、丹皮、丹參、茯神。又，產後血絡空虛，暑邪客氣深入，
瘧乃間日而發，嘔惡胸滿，口渴，皆暑熱爍胃津液也，此虛人夾雜時氣，只宜和解，
不可發汗膩補。青蒿梗、淡黃芩、丹皮、鬱金、花粉、川貝、杏仁、橘紅。又，
脈緩熱止，病減之象，但舌色未淨，大便未通，產後大虛，不敢推蕩，勿進葷膩，
恐滯蒸化熱，蔬粥養胃，以滋清潤燥，便通再議補虛。
生首烏、麻仁、麥冬、蜜水炒知母、蘇子、花粉。

某，濁陰上逆，惡心不食，冷汗煩燥，最防暴脫，不可但執惡露滯滿，
而專瀉氣攻血也，〔陽虛欲脫〕。人參、乾薑、附子、澤瀉、沖入童便。

某，脈無神，神倦欲昏，汗出，乃陽氣走泄，瀉係陰氣不守，產後見症，是屬重虛，
深恐節間暴脫，而寒熱胸痞腹痛，豈遑論及標末。人參、製附子、人尿、豬膽汁。

某二五，產後驟加驚恐，陽上冒為厥，左肢麻木，耳竅失聰，皆陽挾內風，
混入清竅，以上實下虛，鎮陽填陰，味厚質靜之藥，〔產後虛陰陽浮發厥〕。
熟地、龜甲心、天冬、萸肉、五味、磁石、茯神、黑殼建蓮。

某，產後去血過多，陰虛陽實，頭中眩暈，汗出肉瞤，驚畏身熱等症，最易昏厥，
苦辛氣味宜忌，生地、小麥、炙黑甘草、麥冬、阿膠、茯神、生左牡蠣。

顧三一，產後真陰不復，陽越風動，四肢麻木，先厥後熱。
熟地、阿膠、炒杞子、生白芍、茯苓、菊花炭。

徐，少腹衝及心下，脘中痛而脹滿，若云肝氣犯胃，必有嘔逆，前法益陰和陽不應，
顯是產後下虛，厥氣上攻，議用柔陽之藥，〔衝任虛氣上逆脘痛脹。
炒歸身、蓯蓉、炒枸杞、柏子仁、小茴、茯神。又，衝逆震動而痛，是產後衝任空乏，
按定痛減，尤為虛象，緣胃弱減穀，未便湯劑之多，防胃倒耳。
○。當歸、蓯蓉、紫石英、茯苓、河車、鹿角霜。又，衝脈逆，則諸脈皆動，
天朗晴和少安，由陰分虛及陽分可徵，前法包舉大氣，溫養佐通，是為絡方，
日來春升，略有衄血，然無清寒可投，加鹹味佐其入陰，從產後下焦先傷耳，
原方減鹿霜歸身，亦恐升陽也，加枸杞桂圓，以痛在左，故養肝是議。

虞三二，背寒心熱，天明汗出乃涼，產後兩三月若此，此屬下焦真陰已虧，
漸擾陽位，二氣交乘，並非客症，頭暈耳鳴心悸，寒熱後必瀉，內風震動，當與靜藥，
〔陰虛風陽動〕，〔六月二十日〕。人參、炙草、白芍、麥冬、炒生地、炒烏梅。又，
前法酸甘，益陰和陽，諸病皆減，然此恙，是產後下焦百脈空乏，謂之蓐損，
填隙固髓為正治，緣穀食未加，沉膩恐妨胃口，加餐可用丸藥，〔七月初三〕。
人參、炙草、阿膠、生地、麥冬。又，照前方加桂枝木茯苓南棗，〔八月初七〕。又，
產後都屬下焦先損，百脈空隙，時序夏秋，天暖發泄加病，此扶陽益陰得效，
今諸症向愈，寢食已安，獨經水未至，其衝任奇脈不挳，須臟陰充旺，
脈中得以游溢耳，〔九月初一〕。
熟地〔水製〕、人參、阿膠、萸肉、遠志炭、山藥、茯神、建蓮、烏骨雞膏丸。

吳，坐蓐過勞，驚恐交迫，真陰既傷，經年不復，目暗昏花，煩動熱升，
皆腎陰不得自充，何以涵養肝木，厥仆眩暈，陽挾肝風直上無制，則當靜藥填陰，
佐酸以收攝。
熟地、阿膠、五味、萸肉、北沙參、茯神、黑穭豆皮、秋石〔二分調入〕。

陳二八，寒熱時作，經歲不痊，且產後病起，陽維為病明矣，〔陽維病寒熱〕，
歸桂枝湯。

郭二四，產後下元陰分先傷，而奇經八脈，皆麗於下，肝腎怯不固，八脈咸失職司，
經旨謂陽維脈病，苦寒熱，陰維脈病，苦心痛，下損及胃，食物日減，
然產傷先傷真陰，忌用桂附之剛，溫煦陰中之陽，能入奇者宜之，〔下損及胃奇脈虛〕。
人參、鹿茸、紫石英、當歸、補骨脂、茯苓。

陳四一，產後四月，腰痛牽引少腹，冷汗不食，〔營絡虛寒腰腹痛〕。
當歸、羊肉、小茴、桂枝木、茯苓、紫石英。

沈，產後動怒，氣血皆逆，痛嘔不臥，俛不能仰，面冷肢冷，口鼻氣寒，
痛必自下衝上，此屬疝瘕厥痛，〔氣血寒滯結瘕〕。
淡吳萸、韭白、兩頭尖、川楝子、桂枝木、茯苓。

吳二六，產後百日內，右脅下少腹痛堅膨，絡空無血，氣乘於中，有結聚癥瘕之累，
延及變成脹滿，經水不轉，成大病矣。當歸、桂心、生桃仁、牛膝、山查、炒黑小茴。

陸，產後邪深入陰，氣血膠結，遂有瘕疝之形，身體傴僂，乃奇脈綱維不用，
充形通絡可效，倣仲景當歸羊肉湯意。
歸身、蓯蓉、杞子、小茴、茯苓、紫石英、羊肉膠丸。

某，產後胞損溺淋，筋脈牽掣，治當攝下，〔胞損〕。
桑螵蛸、生沙苑、萸肉炭、炒黃柏、茯神。

馮四二，產後兩月，汗出身痛，〔營衛兼虛〕，歸耆建中湯。

余，產後不復，心悸欲嘔，遇寒腹痛，先議進和營衛，繼當補攝，歸桂枝湯加茯苓。

吳三八，胃痛三月不止，茹素面黃，產後吞酸少食，中焦陽憊，豈宜再加攻泄，
與辛補血絡方，〔陽虛胃痛〕，〔血絡瘀滯〕。
桃仁、歸鬚、公丁香皮、川桂枝、半夏、茯苓。

某，產虛，下焦起病，久則胃，不飢不食，乃陰損及陽，陽明脈空，厥陰風動掀旋，
而頭痛面浮，肢冷指麻，皆亡血家見象，〔陰損及陽肝風犯胃〕。
人參〔一錢〕、杞子〔炒焦三錢〕、歸身〔一錢〕、牛膝〔鹽水炒焦一錢〕、巴戟天〔一錢〕、
浙江黃甘菊花炭〔五分〕。

〔丸方〕，
人參〔二兩另研〕、茯苓〔二兩蒸〕、萸肉〔二兩炒焦〕、五味〔一兩半〕、杞子〔二兩炒〕、
桑螵蛸殼〔鹽水煮烘一兩〕、生白龍骨〔一兩〕、浙江黃菊花〔一兩炙炭〕、蜜丸，
早服四錢，開水送。

楊三一，自幼作勞，即患頭眩，加之刮痧，一月之內，必發數次，前歲產後，
體甚不健，右耳日夜響鳴即頭眩，神色衰奪，唇黃舌白，帶下手冷腳腫，
脈右大是陽明空，氣泄不固，煖下溫中主之，〔胃虛下焦虛寒〕。
人參〔二兩〕、桑螵蛸〔三兩製〕、鹿角霜〔一兩半〕、淡蓯蓉〔一兩半〕、炒杞子〔二兩〕、
柏子霜〔一兩半〕、茯苓〔一兩半〕、紫石英〔一兩半醋煆飛〕、白龍骨〔一兩半〕。

某，胃痛欲嘔肢冷，痛引腰背，產後病發更甚。
當歸、炒沙苑、炒黑杞子、炒黑小茴、鹿角霜、生精羊肉煎服。
〔丸方〕人參、鹿茸、生杜仲、炒杞子、當歸、鹿角霜、茯苓、沙苑、小茴、
羊腰子蒸熟搗丸。

鄒三二，陽不入陰，不寢汗出，產傷，陰先受損，繼而損至奇經，前主溫養柔補，
謂陰傷不受桂附剛猛，閱開列病情，全是陰虛陽浮，漏幾一月，尤為急治，
夜進局方震靈丹五十粒，前方復入涼肝，益陰配陽，是兩固法則，〔陰虛陽浮經漏〕。
人參、麋茸、枸杞、天冬、茯神、沙苑。

某，產後淋帶，都是衝任奇脈內怯，最有崩漏勞損淹纏之慮，但固補實下，
須通奇經者宜之，〔奇脈虛淋滯〕。桑螵蛸、人參、茯苓、生杜仲、沙苑、芡實、湖蓮。

陳，產後百脈空隙，腰脊痛漏淋。
桑螵蛸、鹿角霜、龍骨、淡蓯蓉、炒杞子、沙苑、茯苓。

吳，閱病原，產後陰虛液虧，加以平時嗔怒，陽氣暴升，絡血不寧，奇空衝任少貯，
帶淋暗泄等症。阿膠、天冬、當歸、白芍、淡黃芩、青蒿膏、女貞子、茯神、
烏骨雞〔炙〕、蜜丸。

趙，蓐損八脈，經水不來，帶下頻頻頗多，產後下焦先虛，繼及中宮，
乃血液脂膏之涸，桂附熟燥，更助劫爍，此溫藥，是溫養之義，非溫熱之謂。
○。人參、河車、麋茸、鹿角霜、歸身、茯苓、紫石英。

楊，瘕泄起於產後，三年方愈，下損已極，經水幾月一至，來必衰頹如病，
奇經衝任交空，下焦畏冷，食冷則瀉，心下熱煖下溫經主之，〔虛寒瘕泄〕。
人參、鹿角霜、炒菟絲、生杜仲、炒杞子、熟白朮、淡骨脂、茯苓、蒸餅丸。

金三八，經後即背寒不熱，逾月不愈，嗽痰有血，自秋令產蓐，屢屢若傷風咳嗽，
正月至穀減，思產後不復是下虛，形寒減食，先調脾胃，即和營衛法，〔中虛〕。
人參建中湯。

某，易飢易怒，腹溏氣墜，知飢不進食，自胎前至今，兩月不愈，並非客邪，
用固攝升陽督任虛寒。鹿茸、鹿角霜、熟地炭、當歸、桂枝、五味、茯苓。

某，產後十年有餘，病發必頭垂脊痛，椎尻氣墜，心痛冷汗，此督任氣乘，
蹻維皆不用，是五液全涸，草木藥餌，總屬無情，不能治精血之憊，故無效，
當以血肉充養，取其通補其經。
鹿茸、鹿角霜、鹿角膠、當歸、茯苓、杞子、柏子仁、沙苑、生杜仲、川斷。

潘，胎前水溢浮腫，喘滿不得臥，余用開太陽膀胱獲效，既產浮腫自然漸退，
女科不明產後下虛，耑以破氣寬脹，百日來腹大且滿，按之則痛，此皆氣散瀰漫，
丸藥又補濇守中，益助其鈍，氣血凝濇，經候不來，為難治之病，議氣湯，煆藥成炭，
取其氣之通，勿令濁，兼調琥珀末以調其血濇，倣古法中之所有，非杜撰也，
〔陽虛腫脹〕。桂七味加車前牛膝，炒炭，水洗煎，臨服調入琥珀末。

徐三六，產後九年，心中脹甚則瀉甚，肌足腫，食減過半，凡脹必有喘，
產後先傷在下，用薛氏濟生丸三錢，十服。

某，產後血去過多，下焦衝任空虛，跗腫腹膨，形寒面黃，脈濡，當用溫養。
鹿角霜〔三錢〕、補骨脂〔一錢〕、紫石英〔三錢〕、茯苓〔三錢〕、桂心〔四分〕、
炒黑小茴〔七分〕。
方三二，脈沉濡，產虛寒入，痛脹，腹鳴晨泄，病人述心痛嘔逆，其實治下為是。
熟附子、胡蘆巴、良薑、炒黑茴香、茯苓、廣木香。

朱四六，脈微弱，形無華色，據說病起產後，食減吐瀉，是下焦不復，中焦又傷，
漸加浮腫脹滿，倏甚忽平，皆下焦厥逆上衝也，下虛於產後，剛劑難以耑任，
是病之不易取效者在此。淡蓯蓉、炒黑杞子、當歸、小茴、茯苓、沙苑。又，
濟生腎氣丸〔一兩二錢〕。

某四五，產後未滿百日，胸脅骨節收引，四肢肌肉麻木，浮腫腹脹，早輕夜重，
食減，畏寒便溏，脈得右遲左弦，先與理中，健陽驅濁。
人參、炮薑、淡附子、焦白朮、枳實、茯苓。

范，病脹起於產後，下焦先傷，濁陰犯中，不可以脹滿為實症，夫腑陽不痛，
腎氣散漫，吸氣不入，息音如喘，此身動便喘，非外客之邪干肺，春半溫氣外侵，
面腫頸項結核，曾以夏枯菊葉辛解得效，乃一時暴邪治法，至於本病之腹滿洞泄跗腫，
未經調理，且脹勢侵晨至午頗減，日暮黃昏脹形漸甚，中焦陽微，已見斑，
愚見脹滿在中，而病根在下，仲景於產後失調，都從下虛起見，閱女科湯藥一方，
殊屬不解，思平居咽乾喉痺痹牙宣，肝腎真陰下虧，不敢剛藥宣通，倣薛氏腎氣法，
減泄肝如牛膝朒桂之辛，不致劫陰，仍可通陽為法。六味去萸加芍藥附子牡蠣炒炭煎。
又，小滿節，古云痛隨利減，今便利仍痛，非是實症，肝失調暢，當理用以益水母，
不取芍藥之和陰，加當歸小茴香拌炒焦黑，以通肝臟脈絡之陽，又辛散益腎也，
照前方去芍，加茴香拌炒當歸。

某，產後腫脹不愈，顯係下虛，肝腎氣不收攝，形寒痞悶，食少痰多，脈細肉消，
治從陰分，非分和攻消者。濟生腎丸沉香汁沖開水送，接服金匱腎氣丸。

王，脹滿六年，產後小愈，今脹勢復甚，兼說肛淋症，大腿熱如滾水滾潑，
食入臍中作痛，議治其腑，〔溫熱腫脹〕。小溫中丸〔三錢〕，六服。

傅，風勝為腫，濕甚生熱，乃經脈為病，但產後百日，精神未復，不可過劫，
〔風濕〕。羚羊角、木防己、片薑黃、川桂枝、大杏仁、苡仁。

方，產後腹大，半年不愈，近日有形衝突，腸如刀攪，據述坐蓐艱產，血去盈斗，
而腹形即已脹滿，想八脈不用，腎氣散越不收，非瘀血積氣為病，
議用大全方烏雞煎丸，〔奇脈腎無不攝腫脹〕。
烏骨雞、人參、蒼朮、附子、烏藥、肉桂、陳皮、草果、紅花、海桐皮、黃耆、
白朮、蓬朮、川烏、延胡、白芍、木香、肉果、琥珀、丹皮。
即以雞撏毛頭嘴爪腸雜，藥放雞肚內，貯砂鍋中，以好酒一斗同煮，令乾，去雞骨，
以油單盛焙令乾，為末，蜜丸。

范，衝任傷，督帶損，皆由產時勞怖，理難復元，固攝下真，兼理奇脈，治非背謬，
但腹滿膨痛，若徒固補，不以通調，恐滋脹腫，大意陽宜通，陰宜固，包舉形骸，
和養脈絡，乃正治方法，病樣多端，紛紛縷治，難以立方矣。
人參、鮮河車膠、淡蓯蓉、砂仁製熟地、鹿角霜、歸身、茯苓、紫石英、小茴香、
羊腰子。

某，產後下虛，血病為多，今脘中痞脹，減食不適，全是氣分之恙，但調氣寬中，
勿動下為穩，〔氣滯脘痞脹〕。香附、神麯、蘇梗、白蔻仁、茯苓、桔梗。

朱四十，產後冬月，右腳浮腫，按之自冷，若論敗血，半年已成癰瘍，針刺泄氣，
其痛反加，此乃衝任先虛，蹻維脈不為用，溫養下元，須通絡脈，然取效甚遲，
恪守可望病，〔下焦脈絡寒滯腫痛〕。
蓯蓉、鹿角霜、當歸、肉桂、小茴、牛膝、茯苓、鹿角膠溶酒蜜丸。

某，產後必病，陰虛可知，兩足跗中筋掣瘀痛，不耐走趨當溫養肝腎，以壯筋骨，
但食後脘中痞阻，按之漉漉有聲，手麻脅痛，心煩，耳目昏眩，宛是陽氣不主流行，
痰飲內聚之象，處方難以兼攝，議用分治法，〔肝腎虛兼痰飲〕。中焦藥，日中服，
桂苓六君子，竹瀝汁法丸。下焦藥，侵晨服，從四斤丸金剛丸參寫。
蓯蓉、牛膝、虎骨、生杜仲粉、天麻、木瓜、萆蘚、蜜丸。

程，脈沉，喘咳浮腫，鼻竅黑，唇舌赤，渴飲則脹急，大便解而不爽，此秋風燥，
化上傷肺氣，氣壅不降，水穀湯飲之濕，痺痹阻經隧，最多坐不得臥之慮，
法宜開通太陽之裡，用仲景越婢小青龍合方，若畏產後久虛，以補溫暖，斯客氣散漫，
三焦皆累，閉塞告危矣，〔燥傷肺氣水氣痺痹阻〕。
○。桂枝木、杏仁、生白芍、石膏、茯苓、炙草、乾薑、五味。

陳三十，夏季坐蓐，秋月熱病，半年來不寐不便，無皮毛焦落之象，
是痰飲為氣所阻，以致升降失常，乃痺痹之基也，議宣肺以通腸，〔痰飲阻氣不寐不便〕。
紫苑〔八錢〕、杏仁〔三錢〕、枳殼〔一錢〕、桔梗〔一錢〕、瓜蔞皮〔一錢〕、鬱金〔一錢〕。

陸，背寒，夜臥氣衝欲坐，乃下元虛乏，厥濁飲邪皆令上泛胎前僅僅支撐，
產後變症蜂起，奈何者流，泄肺冀其嗽緩，宜乎藥增病勢矣，〔下虛飲濁上逆〕。
桂枝、茯苓、炙草、五味、淡乾薑。

許，實喘屬肺，虛喘屬腎，產後下虛最多，痰飲易於上泛喘嗽食減，有浮腫脹滿，
不得臥之憂，不可小視。茯苓、生白芍、乾薑、五味。

王，產後未復，風溫入肺，舌白面腫喘咳，泄瀉，小水漸少，必加腫滿，
不勿治之症，〔風溫客肺飲邪上逆〕。蘆根、苡仁、通草、大豆黃卷。又，
淡滲通泄氣分，肺壅得開?茠蛂A再宗前議。
通草、蘆根、苡仁、大豆黃卷、木防己、茯苓。又，過投絕產凝寒重 藥，
致濕聚阻痰，兩投通泄氣分已效，再用煖胃滌飲法。
半夏、薑汁、黍米、茯苓。
又，支飲未盡，溏瀉不渴，神氣已虛，用澤朮湯。生於朮、建澤瀉、茯苓、苡仁。

某，脈小左弦，咳逆脘悶，小便不利，大便溏瀉，不思納穀，噯氣臭穢，
此皆胎前上逆沖，濁得盤踞膈間，肺失清肅降令，上竅痺痹，致下竅不利，湯食聚濕，
氣不宣行，怕延出浮腫腹滿，喘急不諸款，不獨以產後通瘀為事，
〔濕濁踞膈肺不肅降〕。
鬱金汁、杏仁、通草、桔梗、茯苓皮、苡仁。

沈，產後未復，加以暑熱上千，暑必傷氣，上焦先受，頭脹，微微嘔惡，
脘悶不曉飢飽，暮熱早涼，汗泄不已，經水連至，熱迫血絡妄動，蓋陰虛是本病，
而暑熱係客氣，清上勿得礙下，便是理邪，勿混亂首鼠，致延蓐損不復矣，
〔暑傷上焦氣分〕。
捲心竹葉、生地、炒川貝、連翹心、元參、地骨皮。

袁二一，神識不甚靈慧，陡然狂亂入，井夫暴病痰火風為多，今診視色脈，
產後未滿百日，多驚怕，五味皆變，厥陰肝木，順乘陽明，古稱一陰一陽變亂為癎，
先以清心胞解營熱，食進便通，再酌調理，〔木火盛心營熱〕。
犀角、生地、菖蒲、元參心、羚羊角、鬱金、竹葉心、連翹心。又，復脈湯去參薑桂。

某三五，產後不復元，仍自乳撫育，損不能復，即是蓐勞，速速斷乳，藥力可扶，
凡產必下焦先損，必以形質血氣之屬，莫以心熱，再用寒涼，伐其生氣，〔蓐勞〕。
人參、當歸、沙苑、杜仲、補骨脂、茯苓、羊內腎二枚。

沈，時熱，屬上焦病，逾時自解，緣體質素薄，夏坐蓐，不但肝腎陰傷，
諸氣皆為發泄，陰不主戀陽，衝脈上沖，而心熱骨痿，總是陰虧不肯復元，
久久延成損症，此與清潤治肺之咳無預，法宜填補下焦，攝之固之，迎養秋收冬藏，
胃納有加，庶乎漸安。
鮮紫河車、人參、真秋石、茯神、水煮熟地、歸身、五味、芡實、山藥、
生羯羊肉膠共河車膠，二共和丸。

姚三十，面少蕈色，脈似數，按之芤濇，產後三年，從未經來中有形，升逆則痛，
肩背映脅，卒痛難忍，咳吐都是涎沫，著枕氣衝欲坐，食減便溏，身動語言喘急，
此乃蓐勞損極不復，諒非草木可以圖倖，由下焦元少振，驚恐餒弱，衝脈動，
斯諸脈交動，擬益元氣，充形骸，佐重鎮以理怯，護持體質之義，非治病方藥矣。
人參、杞子、白龍骨、茯苓、紫石英、羊肉。

鄒八，產後成勞損，先傷下焦血分，寒熱數發不止，奇經八脈俱傷，欲嘔不飢，
肝腎及胃，有形凝瘕，議柔劑溫通補下。
人參、當歸〔小茴香拌炒〕、茯苓、沙苑、淡蓯蓉、杞子、鹿角霜、生紫石英。

汪，產後百日，寒熱消渴，心痛惡食，溏瀉，此蓐勞液涸已屬沉痾難治，
擬酸甘化陰扶胃，望其小安而已。人參、烏梅、炙草、赤石脂、木瓜、茯神、炒粳米。

張二八，產後下虛，厥氣上衝犯胃，食入嘔脹，脈絡日空，營衛兩怯，寒熱汗泄，
淹淹為蓐勞之病，最難調治。
淡吳萸〔七分〕、桂枝〔五分〕、茯苓〔三錢〕、炮薑〔八分〕、炒木瓜〔一錢〕、南棗。

黃，產後，陡然驚恐，陰虧，厥陽上逆，血湧吐痰，胸背脅俞大痛，
乃八脈空乏之徵，蓐勞重症延綿，最難全好，議鎮固一法。
熟地炭、炒杞子、五味、紫石英、茯神、牛膝炭。又，脈少斂，痛止血緩，仍用鎮納。
熟地、炒杞子、五味、女貞子、芡實、茯神。又，眩暈，腹鳴脘痛。
熟地、炒杞子、五味、茯神、阿膠、萸肉、菊花炭、北沙參。
又，烏骨雞、阿膠、熟地、杞子、五味、桂圓、茯神、建蓮、熬膏，人參湯送。顧，
小產三日，脈數，頭痛，脘痞，小腹墜痛，欲厥，此屬鬱冒，〔小產鬱冒〕。
連翹、鬱金汁、丹皮、鉤藤、茯苓、炒山查、益母草湯煎。

某二五，小產後，惡露淋漓，營血內虧，厥陽由是鼓動，頭脹耳鳴，心中洞然，
病在下焦矣，〔營血虛陽升〕。
枸杞子〔三錢〕、柏子仁〔一錢〕、全當歸〔一錢半〕、白芍〔一錢半〕、穭豆皮〔三錢〕、
茯神〔三錢〕。

朱，脈小，半產一日，舌白，頻頻嘔吐青綠水汁涎沫，左肢浮腫，神迷如寐，
寐此胃陽大虛，肝風內泛欲脫之象，急急護陽安胃，冀得嘔緩，再商治病，
〔胃陽虛肝風動嘔吐欲脫〕。人參、淡附子、炒焦粳米、煨老薑。又，雖得小效，
必三陰三陽一周，扶過七日，庶有愈理。人參、淡附子、熟於朮、炮薑、茯苓、南棗。

某，小產不及一月，忽有厥逆痰，此陰分既虛，厥陽上冒，今二便已通，
神志似屬憒散，病雖已成癲癎，卻非痰火有餘，肝腎位遠，治宜鎮補，
擬陳無擇琥珀散，〔陰虛陽冒成癲癎〕。
人參、白芍、鐵落、辰砂、磁石、遠志、菖蒲、牛黃、琥珀。

孔，形畏寒凜凜，忽然轟熱，腰膝墜脹，帶下汗出，由半產下焦之損，
致八脈失其擁護，少腹不和通攝脈絡治之，〔奇脈陽虛不升固〕。
鹿角霜、炒當歸、杜仲、菟絲子、小茴香、桂枝。

陳，懷妊三月，小產半年不復，寒從背起，熱起胸，經水後期不爽，帶下脈脈不斷，
脊膂腰髀痿墜酸疼，膝骨跗脛易冷無力，由衝任督帶傷損，致陰陽維蹻不用，
調治非法有終身不肯孕育之累，〔奇脈虛淋帶〕。
鹿角霜、炒枸杞、當歸、炒沙苑、桂枝、小茴。

顧，上年小產，下虛不復，冬令藏聚未固，春夏陽升，風溫乘虛上受，清竅不利，
耳失聰，鼻多塞，咽燥痰稠，悉見上焦不清，究竟下虛是本病，議食後用清竅，
早上用鎮納，〔下虛上受風溫〕。
○。青菊葉〔三錢〕、羚羊角〔一錢〕、黑梔皮〔一錢〕、連翹心〔一錢半〕、玄參心〔二錢〕、
苦丁茶〔一錢〕，磁石六味加龜膠北味。

程，久瀉延虛，痛後而瀉，氣弱不司運行，病因小產而來，法當中下兩調，
〔陽氣虛久瀉〕。人參、炒菟絲子、木香、茯苓、炒白芍、炒補骨脂。

汪，小產後，氣衝結瘕，是奇經八脈損傷，醫謂病尚有形，僉從瘀血施治，
半年來肌肉大消，內熱，咯痰帶血，食過脘下，輒云腹痛，蓋產後下焦真陰大虧，
攻瘀清熱，氣味苦辛，是重虛其虛，藥先入胃，既不中病，先戕胃口，致令飲食廢矣，
陰虛生熱，經訓灼然，祇以胃口傷殘，難與滋膩之藥，此症延成蓐勞，
必得飲食漸和，方有調病之理，見病治病，胎害豈可再循前轍，議肝胃兩和方法，
〔蓐勞〕。
炒黑杞子〔三錢〕、雲茯神〔一錢半〕、柏子仁〔三錢〕、生沙苑〔一錢〕、焦當歸〔一錢〕、
小茴〔七分同當歸合炒〕、紫石英〔五錢先煎廿滾入藥〕。

某，三次兩月胎漏而下，是厥陰失養，脈數右大，腹痛惡露未盡，〔肝虛血滯〕。
○。柏子仁、炒查肉、丹皮、澤蘭葉、細生地、調入琥珀末。

倪，小產半月頗安，忽然腰大痛，或攢膝跗足底，或引脅肋肩胛，甚至飲藥餌，
嘔吐無存，娠去液傷，絡空風動，昔賢謂按之痛緩屬虛，勿道諸痛為實，〔液虛風動〕。
炙草、淮小麥、南棗、阿膠、細生地、生白芍。又，往常經候不調，乃癥瘕為痛，
蔥白丸。金匱要略云，新產婦人有三病，一者病痙，二者病冒，三者大便難，
新產血虛，多汗出，善中風故令病痙，亡血復汗，寒多，故令鬱冒，亡津液，胃燥，
故大便難，心典云，血虛汗出，筋脈失養，風入而益其勁，此筋病也，亡陰血虛，
陽氣遂厥，而寒復鬱之，則頭眩而目瞀，此神病也，胃藏津液，而灌諸陽，亡津液，
胃燥，則大腸失其潤，而大便難，此液病也，三者不同，其為亡血傷津則一，
故皆為產後所有之病，即此推之，凡產後血虛諸症，可心領而神會矣，張路玉云，
產後元氣虧損，惡露乘虛上攻，眼花頭暈，或心下滿悶，神昏口噤，或痰涎壅盛者，
急用熱童便主之，或血下多而暈，或神昏煩亂者，芎歸湯加人參澤蘭童便，
兼補而散之，又敗血上衝有三，或歌舞談笑，或怒罵坐臥甚則踰牆上屋，
此敗血衝心多死，用花蕊石散，或琉珀黑丹，如雖悶亂，不致顛狂者，失笑散君鬱金，
若飽悶嘔惡，腹滿脹痛者，此敗血衝胃，五積散，或平胃加薑桂，不應，送來復丹，
嘔逆腹脹，血化為水者，金匱下瘀血湯，若面赤嘔逆欲死，或喘急者，此敗血衝肺，
人參蘇木，甚則加芒硝蕩滌之，大抵衝心者十難救一，衝胃者五死五生，
衝肺者十全一二，又產後口鼻起黑色，而鼻衄者，是胃氣虛敗而血滯也，
急用人參蘇木，稍遲不救，丹溪云，產後當大補氣血，即有雜症，以末治之，一切病，
多是血虛，皆不可發表，景岳云，產後既有表邪，不得不解，既有火邪，不得不清，
既有內傷停滯，不得不開通消導，不可偏執，產後外感風寒，頭痛身熱，便實中滿，
脈緊數洪大有力，此表邪實症也，又火盛者，必熱渴躁煩，或便結腹脹，口鼻舌焦黑，
酷喜冷飲，眼眵，尿痛溺赤，脈洪滑，此內熱實症也，又或因產過食，致停蓄不散，
此內傷實症也，又或鬱怒動肝，胸脅脹痛，大便不利，脈弦滑，此逆實症也，
又或惡露未盡，瘀血上沖，心腹脹滿，疼痛拒按，大便難，小便，利此血逆實症也，
遇此等實症，若用大補是養為患，誤矣，以上四家之論，俱屬產後治病要處，
學者當細心體察，再參觀葉先生醫案，更能博考群書，以治產後諸病，易如反掌矣，
否則如眇能視，不足以有明也，如跛能履，不能以與行也，烏得稱司命哉，〔秦天一〕。

婦人善病，而病由產後者為更多，亦為更劇，產後氣血大虧，內而七情，外而六氣，
稍有感觸，即足致病，使治之失宜，為患莫測，朱丹溪曰，產後以大補氣血為主，
雖有他症，以末治之，此語固為產後症之宗旨，而症實多端，論其常，
未盡其變也醫者惟辨乎脈候，以明內外之因，審乎陰陽，以別虛實之異，根透徹，
而施治自效，慎毋以逐瘀為了事，亦毋以溫補為守經，今觀先生案中，凡內因之實症，
未嘗不用攻治之劑，然如熱熾昏亂，有似惡露沖心者，先生則曰，陰氣下泄，
陽氣上冒，亡陽汗出譫語例，為救逆法侞少沖及心脘，痛脹滿，有似肝氣犯胃者，
先生則曰，產下虛，厥氣上攻，惟用柔陽之藥，如頭痛汗出煩渴，有似感冒風寒者，
先生則曰，開泄則傷陽，辛熱則傷陰，從仲景新笙鬱冒之治以立方，至於奇經八脈，
為產後第一要領，蓋八脈麗於下，產後陰分一傷，而八脈自失所司，溫補鎮攝，
在所必，無奈世人罕知，即有一二講論者，終屬影響模糊，惟先生於奇經之法，
條分縷析，盡得其精微，如衝脈為病，用紫石英以為鎮逆，任脈為病，用龜皮以為靜攝，
督脈為病，用鹿角以為溫煦，帶脈為病，用當歸以為宣補，凡用奇經之藥，
無不如芥投針，若夫外因為病者，風溫入肺，用葦莖湯甘寒淡滲，以通肺氣，
遇寒腹痛，用當歸桂枝湯，辛甘脾陽，而飲邪阻氣，用苦溫淡滲之品，澤朮湯治之，
熱蒸化燥而胃阻腸痺痹，用首烏麻仁麥冬花粉清滋潤燥之劑治之，熱乘陰虛而入營中，
則忌表散清剋，育陰可以除熱，更如邪入營絡而成瘧症，不得發汗膩補，
當以輕清和解為主，要之先生於內因之症，一一尋源探本，非同俗手漫謂補虛，
於外因之端，種種審變達權，不以產後自為荊棘，惟讀書多而胸具靈機，
故於丹溪本末二字，尤為神化無亦，此所謂知其要者，一言而終，不知其要者，
流散無窮也，案中諸症甚多，學者果能悟焉，則一以貫之矣，〔龔商年〕。

徐評，近來諸醫，誤信產後屬寒之說，凡產後無不用炮薑熟地肉桂人參等藥，
不知產後血脫，孤陽獨旺，雖石膏竹茹，仲景亦不禁用，而世之醫，
反以辛熱之藥戕其陰而益其火，無不立斃，我見甚多，案中絕無此弊，足徵學有淵源，
惟喜用人參，而少用血藥，消痰清胃之法，尚未見及，則有未到也，胎產之後，
總由營虛大脫，不論有邪無邪，必養血為主，其去瘀消痰降火驅風種種治法，
皆從血分中推詳變化，不離本官，案中諸方多隨見施，竟有不似產後之方者，
此非專門之故也。

<h2>癥瘕</h2>
張，久痛在絡，營中之氣，結聚成瘕，始而夜發，繼而晝夜俱痛，陽陽兩傷，
偏閱醫藥，未嘗說及絡病，便難液涸，香燥須忌，〔營絡氣聚結瘕〕。
青蔥管、新絳、當歸鬚、桃仁、生鹿角、柏子仁。

朱二六，辛潤通絡，成形瘀濁吐出，然瘀濁必下行為順，上湧雖安，恐其復聚，
仍宜緩通，以去瘀生新為治，無取沉降急攻，謂怒勞多令人傷陽耳。
○。當歸、桃仁、茺蔚子、製蒺藜、生鹿角、茯苓、香附汁法丸。

周三十，瘕聚結左，肢節寒冷，病在奇脈，以辛香治絡。
鹿角霜、桂枝木、當歸、小茴、茯苓、香附、蔥白。

龔，脈症向安，辛甘化風方法非謬，據云痛時少滿脹，其有形疝瘕，狀亦略小，
法宜益營之中，再佐通泄其氣，古稱則不痛耳。
人參、當歸、肉桂、吳萸、小茴、茯苓、青蔥管。

欽，疝瘕，少腹痛。當歸、生薑、羊肉、桂枝、小茴、茯苓。又，瘕痛已止，
當和營理虛。歸身、紫石英、白芍〔酒炒〕、小茴、淡蓯蓉、肉桂，丸方用養營去耆桂，
合杞圓膏。

朱四十，疝瘕，腹痛有形，用柔溫辛補。當歸、生薑、羊肉。

某，右脅攻痛作脹，應時而發，是濁陰氣聚成瘕，絡脈病也，議溫通營絡。
當歸〔三錢〕、小茴〔炒焦一錢〕、上桂肉〔一錢〕、青蔥管〔十寸〕。

譚，瘕聚有形高突，痛在胃脘心下，或垂岕腰少，重按既久久，痛勢稍定，
經水後期，色多黃白，此皆衝脈為病，絡虛則脹，氣阻則痛，非辛香何以入絡，
苦溫可以通降，〔氣血凝絡脘痛經阻〕。
延胡、川楝、香附、鬱金、茯苓、降香汁、茺蔚子、炒山查、烏藥。又，瘕聚痼結，
痛脹妨食，得食不下，痛甚，今月經阻不至，帶淋甚多，病由衝任脈絡，
擾及肝胃之逆亂，若不宣暢經通，日久延為蠱疾矣。
炒桃仁、當歸鬚、延胡、川楝子、青皮、小茴、吳萸、紫降香、青蔥管。

柳四二，絡血不注衝脈，則經阻，氣攻入絡，聚而為瘕乃痛，衝脈是陽明屬隸，
痛升於右，脹及中脘，作嘔清涎濁沫，操家煩怒，犯胃莫如肝，泄肝正救胃。
金鈴子、炒延胡、蓬莪朮、青橘葉、半夏、厚朴、薑汁、茯苓。又，蔥白丸二錢，
艾棗湯送。

某，臍下瘕形漸大，氣塞至心胸及咽喉，飲不解渴，遂氣攻至背部，
經水百餘日不來，小溲得利，大便不爽，氣滯血瘀，皆因情志易鬱，肝膽相火肉灼，
衝脈之血欲涸，丹溪謂氣有餘便是火，口甜，食後痞佣苦辛清降，〔木火鬱氣滯血瘀〕。
胡黃連〔八分〕、山梔仁〔一錢半〕、南山查〔三錢〕、蘆薈〔一錢〕、
雞肫皮〔不落水去垢炙脆五錢〕，化服回生丹半丸。

陸十六，經阻半年，腹形漸大，痛不拒按，溲短便通，據形色脈象，
不是用通經丸者，下氣還攻於絡有形若癥瘕，炒枯腎氣丸，〔腎氣不攝經阻腹痛脹〕。

繆，脈弦左搏，數年胃痛不痊，發時手不可按，脅中拘急，少腹佐傍，
素有瘕聚之形，氣自下焦衝起，為脹為嘔，此乃驚憂嗔怒，致動肝木，乘其中土，
胃傷失降，脈絡逆併，痛熱為甚，初起或理氣獲效，久發中衰，辛香氣燥，
脾胃不勝剋伐矣，議疏肝木，安土為法，冀其漸緩，再酌後法，
〔氣血凝絡肝逆胃痛嘔〕。川楝子、川連、乾薑、桂枝、當歸、川椒、生白芍、烏梅。
又，少腹疝瘕多年，衝起散漫，胃脘兩脅痛甚欲嘔，年前用安胃泄肝頗效，
但下焦至陰，足跗發瘰裂水，久留濕熱瘀留，經脈絡中交病，若非宣通氣血壅遏，
恐非至理。○。桃仁、柏子仁、川芎、當歸、小茴、小香附、茯苓、山梔〔薑汁炒〕，
為末，用青蔥管百莖，加水一杯，取汁法丸。

某五十，數年左脅聚瘕，發作必嘔吐涎沫，酸苦濁水，寤不成寐，便閉忽瀉，
如於悒鬱，病由肝失暢達，木必傅土，胃氣受侮，病久入絡，氣血兼有，緩圖為宜，
急攻必變脹病。
生牡蠣、川楝子肉、延胡、桃仁、半夏、茯苓、橘紅、白芥子、川連、吳萸、
香附汁薑汁法丸。

趙，脈小，身不發熱，非時氣也，凡經水之至，必由衝脈而始下，此脈胃經所管，
醫藥消導寒涼，不能中病，反傷胃口，致衝脈上沖，犯胃為嘔，攻胸痞塞，
升巔則昏厥，經言衝脈為病，男子內疝，女子瘕聚，今小腹有形，兼有動氣，
其病顯然，夫曰結曰聚，皆奇經中不司宣暢流通之義，醫不知絡脈治，
所謂愈究愈窮矣，〔肝逆犯胃奇絡虛滯〕。
鹿角霜、淡蓯蓉、炒當歸、炒小茴、生杜仲、茯苓、用紫石英一兩煎湯，煎藥。

蔣四七，天癸將止之年，小腹厥陰部位起瘕，動則滿腹脹痛，形堅，或時脊巔掣痛，
必有穢痰血筋吐出，此起於鬱傷，久則液枯氣結，內風陽氣煩蒸，則心熱痞結咽阻，
已屬痼疾，治必無效，倘腹大中滿則刻矣，〔鬱傷液涸陽升痛脹〕。
牡蠣、生地、阿膠、小胡麻、茯苓、穭豆皮。

沈四十，肢冷腹痛，有形為瘕，久瀉，〔厥陰寒滯嘔瀉〕。
當歸〔炒黑〕、小茴〔炒黑〕、上肉桂、山查〔炒黑〕、茯苓。又，冷利有瘕，遇冷則嘔。
吳萸、炒小茴、延胡、茯苓、川楝子、生香附。

某，脘中瘕聚，〔肝鬱犯胃〕。
川楝子〔一錢〕、延胡〔一錢〕、吳萸〔五分〕、青皮〔七分〕、良薑〔一錢〕、茯苓〔三錢〕。

林，脈左弦濇，少腹矢逆，痛即大便，肝氣不疏，厥陰滯積。
香附〔一錢半〕、雞肫皮〔炙一錢半〕、茯苓〔一錢半〕、麥芽〔一錢〕、香櫞皮〔八分〕、
青皮〔五分〕、炒查肉〔二錢〕、砂仁殼〔五分〕。又，少腹瘕聚攻逆，身熱，或噫，
或濁氣下泄則諸恙悉舒，惱怒病發，厥陰肝木鬱遏不疏，顯露一斑。
川楝子〔一錢〕、小茴〔五分〕、生牡蠣〔三錢〕、桂枝木〔五分〕、生白芍〔一錢〕、
青皮〔一錢〕。

程，聚氣疝瘕，大便不爽，必腹中㽲痛，當通腑經氣分。蔥白丸二錢五分，
紅棗湯送。又，倣南陽意，以濁攻濁。
韭白根〔去鬚五錢〕、兩頭尖〔一百粒〕、炒香橘核〔一錢半〕、小茴香〔七分〕、
金鈴子肉〔一錢半〕。又，瘕聚已解，用八珍丸，加香附小茴白花益母膏丸。

某，瘕聚在左脅中，肝病。桃仁、川楝子、延胡、當歸、橘紅、香附。

王四一，瘕聚季脅，漸加煩倦減食，入夏土旺氣泄，用泄少陽，補太陰方，
〔膽剋脾暑傷氣〕。人參、茯苓、炙草、當歸、丹皮、生地、鱉甲、澤蘭膏。

周，痛久¨絡，凝聚成形，仍屬經病，議用河間法，〔痰氣凝結〕。
川楝子、瓜蔞皮、香附汁、延胡、生牡蠣。又，理氣豁痰，痛止思食，仍以前法參用。
半夏、瓜蔞皮、香附汁、生牡蠣、橘紅、香豉。

葛四一，用丹小溫中丸，脹利自減，知腸胃濕熱，皆阻腑陽之流暢，水穀之氣，
不主游溢，瘕屬氣聚，癥為血結，由無形釀為有形，攻堅過急，藥先入胃，
徒致後天氣乏，恐脹病必至矣，俗有痞散成蠱之說，可為治此病之弁律，〔濕熱結癥〕。
○。老韭根〔生曬一兩〕、桃仁〔一兩〕、生香附〔一兩〕、炒查肉〔一兩〕、當歸鬚〔一兩〕、
山甲片〔一兩〕、小茴香〔三錢〕、桂枝木〔三錢〕。

胡二十，少腹聚瘕，能食便不爽，腹微脹，〔濕熱腹脹〕，小溫中丸。

王二一，初病寒熱，半年經水不來，少腹已有瘕形，食又減半，當此年犯乾血勞慮，
〔寒熱食減乾血勞〕。焦朮、茯苓、廣皮、香附、當歸、南山查、白芍。夫癥者徵也，
血食凝阻，有形可徵，一定而不移，瘕者假也，臟氣結聚，無形成假，推之而可動，
昔有七癥八瘕之說，終屬強分名目，不若有形無形之辨為明的也，二症病在肝脾，
而胃與八脈亦與有責，治之之法，即從諸經，再究其氣血之偏勝，氣迣則補中以行氣，
氣滯則開鬱以宣通，血衰則養營以通絡，血瘀則入絡以攻痺痹，此癥瘕之大略，
古方甚多，而蔥白丸，烏雞煎丸，尤為神效，癥瘕之外，更有痃癖腸覃石瘕內疝等症，
古人論之已詳，茲不必贅，今參先生方案，如營傷氣阻者，於益營之中，佐通泄其氣，
如絡虛則脹，氣阻則痛者，以辛香苦溫入絡通降，又如肝胃兩病者以泄肝救胃，
肝胃貏同病者，則扶土制木，肝臟之氣獨鬱不宣者，辛香耑治於氣，血痺痹絡迸失和者，
辛香耑理其血，病由衝任擾及肝胃之逆亂者，仍從肝胃兩經主治，以疏降溫通，
凡此悉靈機法眼，藥不妄投，總之治癥瘕之要，用攻法，宜緩宜曲，用補法，
忌濇忌呆，上逆則想肝臟衝病之源頭，下垂究中氣陰邪之衰旺，吞酸吐水，必兼剛藥，
液枯腸結，當祖營，再辨脈象之神力，形色之枯澤，致病之因由，則治法自然無誤矣，
〔龔商年〕。徐評，案中方論，平正清切，又極和潤，無剛燥剋削等弊，但有形之疾，
多有凝結而不可破者，古人膏丸蒸熨等法，必不可少，此則全未見及，恐沉痼之疾，
斷不能除也。

<h2>熱入血室</h2>
沈氏，溫邪初發，經水即至，寒熱耳聾，乾嘔，煩渴飲，見症已屬熱入血室，
前醫見咳嗽脈數舌白，為溫邪在肺，用辛涼輕劑，而煩渴愈甚，拙見熱深十三日不解，
不獨氣分受病，況體質素虛，面色黯慘，恐其邪陷痙厥，三日前已經發痙，五液暗耗，
內風抓旋，豈得視為渺小之恙，議用玉女煎兩清氣血邪熱，仍有救陰之能，
〔熱邪內陷液傷發痙〕，玉女煎加竹葉心，武火煎五分。又，脈數，色黯，舌上轉紅，
寒熱消渴俱緩，前主兩清氣血，伏邪已得效驗，大凡體質素虛，驅邪及半，
必兼護養元氣，仍佐清邪，病便溏，和陰是急。白芍、炙草、人參、炒麥冬、炒生地。
又，脈右數左虛，臨冕微寒熱，，復脈湯去薑桂。

吳氏，熱病十七日，脈右長左沉，舌痿飲冷，心煩熱，神氣忽清忽亂，
經來三日患病，血舍內之熱，乘空內陷，當以瘀熱在裡論病，但病已至危，
從蓄血如狂例，〔蓄血〕。細生地、丹皮、製大黃、炒桃仁、澤蘭、人中白。
攷熱入血室，金匱有五法，第一條主小柴胡，因寒熱而用，雖經水適斷，
急提少陽之邪，勿令下陷為最，第二條，傷寒發熱，經水適來，已現晝明夜劇，
譫語妄見，恐人誤認陽明實病，故有無犯胃氣，及上二焦之戒，第三條，中風寒熱，
經水適來，七八日，脈遲身涼，胸脅滿如結胸狀，譫語者，顯無表症，
全露熱入血室之候，自當急刺期門，使人知針力比藥力尤捷，第四條，陽明病，
下血語，但頭汗出，亦為熱入血室，亦刺期門，汗出而愈，仲景無非推廣其義，
教人當知通變，第五條，明其一症，而有別因為害，如痰潮上脘，昏冒不知，
當先化其痰，後除其熱等語，所謂急者先除也，乃今人一遇是症，不辨熱入之輕重，
血室之盈虧，遽與小柴胡湯，貽害多，要之熱甚而血瘀者，與桃仁承氣，
及山甲歸尾之屬，血舍空而熱陷者，用犀角地黃湯，加丹參木通之屬，表邪未盡，
而表症仍兼者，當合乎和解，熱輕而清藥過投，氣機致鈍者，不妨借溫育為使，
血結胸有桂枝紅花湯，參入海蛤桃仁之治，昏狂甚，進牛黃膏，調入清氣化結之煎，
再觀案中，有兩解氣血燔蒸之玉女法，熱甚陰傷，有育陰養氣之復脈法，
又有陰滌熱之緩攻法，先聖後賢，其治總條分縷析，學者審症製方，
慎毋拘乎柴胡一法也，〔邵新甫〕。

徐評，向時閱此老親筆醫案，每多假借偏造之談，而文理亦有不貫串處，
今所刻諸案不但文理通達，兼之力簡淨明達，近日時文家亦不能望其萬一，
不知原文本來如是，抑編輯之人為之削也。


<h2><br><span class="orange">新校本臨證指南醫案卷十</span></h2>
<h2><br>幼科要略</h2>
非無據矣，四十年來治效頗多，略述其概云。夫春溫夏熱，秋涼冬寒，四時之序也，
春應溫而反大寒，夏慹熱而反大涼，秋應涼而反大熱，冬應寒而反大溫，
皆不正之乖氣也，病自外感，治從陽分，若因口鼻受氣，未必恰在足太陽經矣，
大凡吸入之邪，首先犯肺，發熱咳喘，口鼻均入之邪，先上繼中，咳喘必兼嘔逆瞋脹，
雖因外邪，亦是表中之裏，設宗世醫發散陽經，雖汗不解，幼＠質薄神怯，日期多延，
病變錯綜，茲以四氣常法列左。

<h2>伏氣</h2>
春溫一症，由冬令收藏未固，羊人以冬寒內伏藏於少陰，入春發於少陽，
以春木內應肝膽也，寒邪深伏，已經化熱，昔贀以黃芩湯為主方，
苦寒直清裏熱伏於陰，苦味堅陰，乃正治也知，溫邪忌散，不與暴感門同法，
若因外邪先受，引動在裏伏熱，必先辛涼以解新邪，繼進苦寒以清裏熱，
況熱乃無形之氣，幼醫多用消滯，攻治有形，胃汁先涸，陰液劫盡者多矣。

備用方

黃芩湯、蔥豉湯〔新邪引動伏邪〕、涼膈散、清心涼膈散。

<h2>風溫</h2>
風溫者，春月受風，其氣已溫，經謂春氣病在頭上，治在上焦，肺位最高，
邪必先傷，此手太陰氣分先病，失治則入手厥陰心胞絡，血分亦傷，蓋足經順傳，
如太陽傳陽明，人皆知之，肺病失治逆傳心胞絡，幼科多不知者，俗醫見身熱咳喘，
不知肺病在上之旨，妄投荊防柴葛，加入枳朴杏蘇蔔子查麥廣皮之屬，輒云解肌消食，
有見痰喘，使用大黃礞石滾痰丸，大便數行，上熱愈結，幼稚穀少，胃薄，
表裏苦辛化燥，胃汁已傷，復用大大苦沉降丸藥，致脾胃陽和傷極，陡變驚癎，
莫救者多矣。按此症風溫肺病，治在上焦，夫風溫春溫忌汗，初病投劑，宜用辛涼，
若雜入消導發散，不但與肺病無涉，劫盡胃汁，肺乏津液上供，頭目清竅，
徒為熱氣薰蒸，鼻乾如煤，目瞑，或上竄無淚或熱深肢厥狂躁溺濇，胸高氣促，
皆是肺氣不宣化之徵，斯時若以肺藥，少加一味清降，使藥力不致，直趨腸中，
而上痺痹可開，諸竅自爽，無如城市庸醫，僉云結胸，皆用連蔞柴枳，
若寒宜降致閉寒愈甚，告斃甚多。按此症初因發熱喘嗽，首用辛涼，清肅上焦，
如薄荷連翹牛蒡象貝桑葉沙參梔皮蔞皮花粉，若色蒼熱勝煩渴，石膏竹葉辛寒清散，
痧症亦當宗此，若日數漸多，邪不得解，芩連涼膈亦可選用，至熱邪逆傳入膻中，
神昏目瞑，鼻竅無涕淚，諸竅欲閉，其勢危急，必用至寶丹，或牛黃清心，
丸病減後餘熱，只甘寒清養胃陰足矣。

備用方

葦莖湯、清心涼膈散、涼膈散、瀉白散、葶藶大棗湯、白虎湯、至寶丹、
清心牛黃丸、竹葉石膏湯、喻氏清燥救肺湯。

<h2>夏熱</h2>
夏為熱病，然夏至已前，時令未為大熱，經以先夏至病溫，後夏至病暑，
溫邪前已申明，暑熱一症，幼醫易眩，夏暑發自陽明，古人白虎湯為主方，
後賢劉河間創議，迥出諸家，謂溫熱時邪，當分三焦投，孳以若辛寒為主，
若拘六經分症，仍是傷寒治法，致＠多矣，蓋傷寒外受之寒，必先從汗解，
辛溫散邪是是已，口鼻吸入之寒，即為中寒陰病，治當溫裏，分三陰見症施治，
若夫暑病，耑方甚少，皆因前人略於暑詳於寒耳，考古如金匱暑暍痙之因，
而潔古以動靜分中暑中熱，各具至理，茲不概述，論幼科病暑熱夾雜別病有諸，
而時下不外發散消導，加入香薷一味，或六一散一服，考本草薷辛溫發汗，能泄宿水，
夏熱氣閉無汗，渴飲停水，香薷必佐杏仁，以杏仁苦降泄氣，大順散取義若此，
長夏濕令，暑必兼濕，暑傷氣分，濕亦傷氣，汗則耗氣傷陽，胃汁大受劫爍，
變病由此甚多，發泄司令，裏真自虛，張鳳逵云，暑病首用辛涼，繼用甘寒，
再用酸泄酸歛，不必用下，可稱要言不煩矣，然幼科因暑熱蘉延，變生化病，
茲摘其概。

<h2>受熱厥逆</h2>
夏令受熱，昏迷若驚，此為暑厥，即熱氣閉寒孔竅所致，其邪入絡，與中絡同法，
牛黃丸至寶丹芳香利竅可效，神甦以後，用清涼血分，
如連翹心竹葉心玄參細生地鮮生地二冬之屬，此症初起，大忌風藥，初病暑熱傷氣，
竹葉石膏湯，或清肺輕劑，大凡熱深厥深，四肢逆冷，但看面垢齒燥，二便不通，
或瀉不爽為是，大忌誤認傷寒也。

<h2>疳</h2>
幼兒斷乳納食，值夏月脾胃主氣，易於肚膨泄瀉，頭熱，手足心熱，形體日瘦，
或煩渴善，食漸成五疳積聚，當審體之強弱，病之新久，有餘者當疏胃清熱，
食入糞色白，或不化，當健脾佐消導清熱，若濕熱內鬱，蟲積腹痛，導滯驅蟲微下之，
緩調用肥兒丸之屬。

<h2>火疳</h2>
夏季秋熱，小兒泄瀉，或初愈未愈，滿口皆生疳蝕，嘗有阻塞咽喉致危者，
此皆在裏濕盛生熱，熱氣蒸灼，津液不升，濕熱偏傷氣分，治在上焦，或佐淡滲，
世俗常刮西瓜翠衣治疳，取其輕揚滲利也。

<h2>脹</h2>
夏季濕熱鬱蒸，脾胃氣弱，水穀之氣不運，溫著內蘊為熱，漸至浮腫脹，小水不利，
治之非法，水濕久漬，逆行犯肺，必生咳嗽喘促，甚則坐不得臥，俯不能仰，
危其速矣，大凡喘必生脹，脹必生喘，方書以先喘後脹者治在肺，先脹後喘者治在脾，
亦定論也，金匱有風水皮水石水正水黃汗，以分表裏之治，河間有三焦分消，
子和有磨積逐水，皆有奧義，學者不可不潛心體認，難以概述，
閱近代世俗論水濕喘脹之症，以內經開鬼門取汗為表治，分利小便潔淨府為裏治，
經旨病能篇，謂諸濕腫滿，皆屬於脾，以健脾燥濕為穩治，治之不效，技窮束手矣，
不知凡病皆本乎陰陽，通表利小便，乃宣經氣利腑氣，是陽病治法，暖水臟，溫脾腎，
補方以驅水，是陰病治法，治肺痺痹以可輕開上，治脾必佐溫通，若陰陽表裏乖違，
臟真日漓，陰陽不運，亦必作脹，治以通陽，乃可奏績，如局方禹餘糧丸，
甚至三焦交阻，必用分消，腸胃窒塞，必用下奪，然不得與傷寒實熱同例，
擅投硝黃枳朴，擾動陰血，若太陰脾臟飲濕阻氣，溫之補之不應，
欲用下法，少少甘遂為丸可也，其治實症選用方法備採。

備用方

葶藶大棗湯、瀉白散、大順散、牡蠣澤瀉散、五苓散、越婢湯、甘遂半夏湯、控涎丹、
五子五皮湯、子和桂苓湯、禹功丸、茯苓防己湯、中滿分消湯、小青龍湯、木防己湯。
附記一徐姓小兒，單脹數月，幼科百治無功，
僉用肥兒丸萬安散磨積丹綠礬丸雞肫孳俱不效，余謂氣分不效，宜治血絡，
所謂絡瘀則脹也，用歸鬚桃仁延胡山毋蜣螂䗪蟲靈脂山查之類為丸，十日全愈。

<h2>吐瀉霍亂</h2>
吐瀉一症，幼兒脾胃受傷，陡變驚搐最多，若是不正穢氣觸入，或口食寒冷，
套用正氣散，六和湯，五積散之類，正氣受傷，肢冷呃忒，嘔吐自利，
即用錢氏益黃散，有痰用星附六君子湯理中湯等，倘熱氣深伏，煩渴引飲，嘔逆者，
連香飲黃連竹茹橘皮夏湯，熱閉神昏用至寶丹，寒閉用來復丹。

<h2>食瓜果泄瀉</h2>
稚年夏月，食瓜果水寒之濕，著於脾胃，令人泄瀉，其寒濕積聚，未能遽化熱氣，
必用辛溫香竄之氣，古方中消瓜果之積，以丁香肉桂，或用麝香，今七香餅治瀉，
亦祖此意，其平胃散胃苓湯亦可用。

<h2>瘧</h2>
瘧因暑發居多，方書雖有痰食寒熱瘴癘之互異，幼稚之瘧，都因脾胃受病，
然氣怯神弱，初病驚癎厥逆為多，在夏秋之時，斷不可認為驚癎，大方瘧症，
須分十二經，與欬症相等，若幼科庸俗，但以小柴胡去參，或香薷葛根之屬，
不知柴胡劫肝陰，葛根竭胃汁，致變屢矣，幼科純陽，暑為熱氣，症必熱多煩渴，
邪自肺受者，桂枝白虎湯，二進必愈，其有冷食不運，有足太陰脾病見症，初用正氣，
或用辛溫，如草果生薑半夏之屬，方書謂草果治太陰獨勝之寒，知母治陽明獨勝之熱，
虐久色奪，唇白汗多，餒弱必用四獸飲，陰虛內熱，必用鱉甲首鳥知母，
便漸溏者忌用，久瘧營傷，寒勝加桂薑，擬初中未瘧門用孳於左。

初病暑風濕熱瘧藥，脘痞悶，枳殼、桔梗、杏仁、厚朴二味喘最宜，
瓜蔞皮、山梔、香豉。頭痛宜辛涼輕劑，
連翹、薄荷、赤芍、羚羊角、蔓荊子、滑石〔淡滲清上〕，
重則用石膏，口渴用花粉，煩渴用竹葉石膏湯，熱甚則黃芩黃連山梔，夏季身痛屬濕，
羌防辛溫宜忌，宜用木防己蚕沙。暑熱邪傷，初在氣分，日多不解，漸入血分，
反渴不多飲，唇舌絳赤，芩連膏知不應必用血藥，諒佐清氣熱一味足矣。
輕則用青蒿、丹皮汗多忌，犀角、竹葉心、玄參、鮮生地、細生地、木通〔亦龍發汗〕、
淡竹葉，若熱久痞結瀉心湯選用。

又夏月熱久入血，最多蓄血一症，讝與昏狂，看法以小便清長者，大便必黑為是，
桃仁承氣湯為要藥。幼稚瘧久，面腫腹膨泄瀉不欲食，或囊腫，
或跗腫必用東垣益氣以陽，倘脾陽消憊，前方不應，用理中湯，或錢氏益黃散，
得效二三日，須投五苓散一二日，再與異功參苓白朮散之類，必全好。
徐忠可註金匱有云，幼兒未進穀食者，患虐久不止，用冰糖濃湯余試果驗。
瘧多用烏梅，以酸泄木安土之意，用常山草果，乃劫其太陰之寒，以常山極走，
使二邪不相併之謂，用人參生薑日露薑飲，一以固元，一以散邪，
取通神明去穢惡之氣，總之久瘧氣餒，凡壯膽氣，皆可止瘧，未必真有瘧鬼，
又瘧邪既久，深入血分，或結瘧母，鱉甲煎丸，設用煎方，活血通絡可矣。

<h2>痢</h2>
痢疾一症，古稱滯下，蓋裏有滯濁而後下也，但滯在氣，滯在血，冷傷熱傷，
而滯非一，今人以滯為食，但以消食，併令禁忌飲食已。夫瘧痢皆起夏秋，
因濕熱鬱蒸，以致脾胃水穀不運，濕熱灼氣血為粘膩，先痛後痢，痢後不爽，
若偶食瓜困冰寒即病，未必即變為熱，先宜辛溫疏利之劑，若膿血幾十行，㽲痛後重，
初用宣通驅熱，如芩連大黃，必加甘草以緩之，非如傷寒糞，堅須用芒硝鹹以耎堅，
直走破泄至陰，此不過苦能勝濕，寒以逐熱，足可卻病，古云行血則便膿愈，
導氣則後重除，行血涼血，如丹皮桃仁延胡黑查歸尾紅花之屬，
導氣如木香檳榔青皮枳朴廣皮之屬，世俗通套不過如此，蓋瘧傷於經，猶可延挨，
痢關乎臟，誤治必危診之大法，先明體質強弱，肌色蒼嫩，更詢起居致病因由，
初病體堅症實，前法可遵，久病氣餒神衰，雖有腹痛後重，亦宜詳審，
不可概以攻積清奪施治，聊附記一治驗備考。

施姓子，年七歲，七月二十三日，天久雨陰晦，遂發泄瀉，數次，
越日腹痛下痢紅白，延幼科二人，調治五六日，至初二日，余診之，嘔逆不食，
下痢無度，都是血水，其腹痛晝夜無寧刻，兩脈俱細，右濇欲歇，坐次鼻聞孳氣，
乃大黃氣，令其勿進，施云，有二醫在，枉先生一商何如，余唯之，入書室索方，
一醫日，下痢已來，全無糟粕，若非攻蕩去積，無別法可投，余曰肢冷下血液，
七八日，痛不飲水，望面色枯白中極氣黯，脈形細耎，按之不鼓，明是冷濕中於太陰，
仲景太陰九法，示不用下，乃急煎人參灸草炮薑歸芍陳皮，少佐肉桂，二劑，
垢滯得下，痛痢大減，繼芍異功散，參苓白朮散，半月全安。噤口不納水穀下痢，
都因熱升濁攻，必用大苦，如芩連石蓮清熱，人參輔胃益氣，熱氣一開，即能進食，
藥宜頻頻進二三口。小兒休息久痢，變為糞後下血，最難速愈，有因氣弱下陷者，
補中益氣，虛寒飲食不化者，錢氏益黃散，濕熱未淨，氣分延虛者，清暑益氣湯，
胃強善食者，苦寒清熱，節飲食，須善調經月。久瀉久痢，必傷及腎，以腎司二便也，
必肛門後墜不已，與初病濕熱裏急下重不同，治以攝陰液，或佐疏補，久則純與攝納。
小兒熱病最多者，以體屬純陽，六氣著人，氣血皆化為熱也，飲食不化，蘊蒸於裏，
亦從熱化矣，然有解表已復熱，攻裏熱已復熱，利小便愈後復熱，養陰滋清，
熱亦不除者，張季明謂元氣無所歸著，陽浮則倏熱矣，六神湯主之。

<h2>秋燥</h2>
秋深初涼，稚年發熱咳嗽，證似春月風溫症，但溫乃漸熱之稱，涼即漸冷之意，
春月為病猶冬藏固密之餘，秋令感傷，恰值夏熱發泄之後，其體質之虛實不同，
但溫自上受，燥自上傷，理亦相等，均是肺氣受病，世人誤認暴感風寒，混投三陽發散，
津劫燥甚，喘急告危，若困暴涼外束，身熱痰嗽，只宜蔥豉湯，
或蘇梗前胡杏仁枳桔之屬，僅一二劑亦可，更有粗工，亦知熱病，
與瀉白散加芩連之屬，不知愈苦助燥，必增化變，當以辛涼甘潤之方，氣燥自平而愈，
慎勿用苦燥，劫燥胃汁。

秋燥一症，氣分先受，治肺為急，若延綿數十日之久，病必入血分，
又非輕浮肺藥可醫，須審體質症端，古謂治病當活潑潑地，如盤走珠耳。

翁姓子方數月，秋燥潮熱，咳嗽如瘧，幼科用發散藥二日不效，忙令禁乳，
更醫用瀉白散，再加芩連二，日書夜煩熱，喘而不咳，下痢粘膩，藥後竟痢藥水，
延余診之，余曰稚年以乳食為命，餓則胃虛氣餒，肺氣更不爽矣，
與玉竹甘草炒廣皮竹葉心，一劑熱綏，繼與香粳米南棗廣皮甘草沙參二劑，與乳少進，
令夜抱勿倒，三日全愈。

<h2>冬寒</h2>
深秋入冬，暴冷折陽，外感發熱，頭痛身痛，嘔惡，必從太陽，渴能飲水者，
裏熱見症，即非純以表散，傷寒每以風傷衛，用桂枝法，寒傷當用麻法，
小兒肌疏易汗，難任麻辛溫，表邪太陽治用，輕則紫蘇防風一二味，身痛用羌活，
然不過一劑，傷風症亦肺病為多，前杏枳桔之屬，辛勝即是汗藥，其蔥豉湯，
乃通用要方，若肢冷寒戰，嘔吐自痢，或身無熱，即從中寒裏症，三陰須分，
但小兒科，太陰中寒最多，厥陰間有，若冬令應寒，氣候溫煖，當藏反泄，即能致病，
名日冬溫，溫為欲熱之漸，非寒症得汗而解，若涉表邪一二，裏熱必兼七八，
是癮疹丹痧，非徒風寒，或外受之邪，與裏邪相薄，亦令鬱於經絡，或飲醇厚味，
裏熱熾烈，而衛氣不與營分相和，或不正直入內侵，即有腹痛下痢諸症，其治法按症，
必以裏為主，稍兼清散有諸，設用辛溫，禍不旋踵矣，至於痧痘時癘，須分四氣也。

<h2>看三關法</h2>
滑氏云，小兒三歲已內，看男左女右，手虎口三節，日三關，紋色紫熱，紅傷寒，
青驚風，白疳病，黃色淡紅，乃平常小恙，其筋紋宜藏，不宜暴露，若見黑色，
則為危險，再脈紋見下截風關為輕，中截氣關為重，上截命關為尤重耳，
直透三關為大危。

<h2>痧</h2>
痧屬陽腑經邪，初起必從表治，症見頭痛，喘急咳嗽，氣粗嘔惡，
一日二日即發者輕，三五日者重，陽病七日外，隱伏不透，邪反內攻喘不止，
必腹痛脹祕悶危矣，治法宜苦辛清熱，涼膈去硝黃。方書謂足陽明胃疹，如雲佈密，
或大顆如痘，但無根盤方書謂手太陰肺疹，但有點粒，無片片者，用辛散解肌，
冬月無汗，壯熱喘急，用朮杏，如華蓋散三拗湯，夏月無汗，
用辛涼解肌葛根前胡薄荷防風香薷牛蒡枳桔木通戈之屬。古人以表邪口渴，
即加葛根以其升陽明胃津，熱甚煩渴，用石膏辛寒解肌，無汗忌用。凡瘡疹辛涼為宜，
連趐辛涼，翹出眾草，能升能清，最利幼科，能解小兒六經諸熱。春令發痧從風溫，
夏季從暑風，暑必兼濕，秋令熱爍燥氣，冬月從風寒。疹宜通泄，
泄瀉為順，下痢五色者亦無妨，惟二便不利者，最多凶症，治法大忌止瀉。

痧本六氣客邪，風寒暑濕，必從火化，痧既外發芯人皆云邪透，孰謂出沒之際，
升必有降勝必有復，常有痧外發，身熱不除，致咽啞齦腐，喘急腹脹，下痢不，
食煩燥昏沉，竟以告斃者，皆屬裏症不清致變，須分三焦受邪孰多，或兼別病累瘁，
須細體認，上焦藥用辛涼，中焦藥用苦辛寒，下焦藥用鹹寒上焦孳，氣味宜以輕，
肺主氣，皮毛屬肺之合，外邪宜辛勝，裏甚宜若勝，若不煩渴，病日多，邪鬱不清，
可淡滲以洩氣分，中焦藥，痧火在中，為陽明燥化，多氣多血，用藥氣味，苦寒為宜，
若日多胃津消爍，苦則助燥劫津，甘寒宜用，下焦藥鹹苦為主，若熱毒下注成痢，
不必鹹以耎堅，但取苦味堅陰燥濕。古人以痧為經腑之病，忌溫燥濇補，
所謂痘喜溫暖，疹喜清涼也，然常有氣弱體虛，表散寒涼非法，淹淹釀成損怯，
但陰傷為多，救陰必扶持胃汁，氣衰者亦有之，急當益氣，稚年陽體純剛之藥忌用，
幼科方書歌括曰，赤疹遇清涼而消，白疹得溫煖而解，此溫字，
即後人酒釀檉木粗草紙木棉紗之屬，雖不可不知，然近年用者多無益。痧疳，
濕盛熱蒸，口舌咽喉疳蝕，若不速治，有穿腮破頰咽閉喘促告斃矣，治之宜早，
外治另有耑，方若湯藥方法，必輕淡能解上病，或清散亦可。

痧痢乃熱毒內陷，與傷寒協熱邪盡則痢止同法，忌升提，忌補濇，輕則分利宣通，
重則苦寒解毒。

<h2>痘</h2>
論痘首推錢仲陽陳文中二家，錢用寒涼，陳用溫熱，確乎相左，丹溪祖錢非陳，
分解毒和中安表為要，以犀角地黃湯為主方，舉世宗之，莫敢異議，後之萬氏，
以脾胃為土，魏氏以保元為主，皆從二家脫化，費建中救偏，悉以石膏大黃，
胡氏輒投汗下，松江東地，多宗秦鏡明，京口江寧，咸推管檉保赤，
吾蘇悉遵翁仲仁金鏡錄，可謂家喻戶曉者，其取長在看不在乎治，看法精確，
有可以前知之巧妙，後之翟氏聶氏，深以氣血盈虧解毒化毒，分晰闡揚錢陳底蘊，
超出諸家，因分別太多，讀者目眩心憒，不若翁仲仁芻蕘悅口也，然眼目之功，
須宗翁氏，而彙治講究，參之諸家可矣，姑舉看法。大凡發熱三日，而後見標，
是其常，即以熱勢參詳見症，定其吉凶，翁仲仁金鏡錄甚明，茲不復贅，
其未刻悉補人。傷寒邪由外入，痘子熱從內起，但時邪引動而出，與傷寒兩途。

週歲小兒，初熱即驚搐昏迷之狀最多，世俗謂驚痘最好，此言未必皆然，方書云，
先驚後痘者生，先痘後驚者死，頻頻驚厥，最多悶痘，蓋痘由腎至肝心脾及肺，
自裏至外，自深及淺，未發之前，痘熱先已內動，目現水晶光芒，腎熱也，
水生木而入肝，木生火而入心，火生火而入脾，土生金而入肺，其先天痘毒，
從至陰以達陽，全藉身中元氣，領載充長，以化毒為漿，漿必濃厚蒼老而始結痂，
毒已外洩，元氣內返，斯無變症，週歲已內，身小元弱，常有熱一日即出，亦有順痘，
但須看神氣靜燥，熱勢輕重，見點徐徐而出，既出即長，熱緩安孔，便是好症，
若神氣雖安，熱亦不盛，痘點雖不多，形呆色鈍，或作頭耎足落，脈懈不束筋骨，
隱隱歎息，或短氣如喘，或嘔或瀉，最多悶症。

若二三日間，痘曲已長，色亦頗好，竟夜終日，煩燥不止，最防隱處發疔，
及發斑夾疹等症，一發熱煩燥，標點雖見，熱躁愈加，細詢無忽，再參兼症，
為六氣鬱遏者，從時氣治，為內傷停滯者，從裏症治，亦有表裏兩解治，亦有下痔者，
但下法寒涼之中，必須活血理氣，防其凝濇冰伏，初起必三次而出，熱止即齊，
其贈點亦有陸續發出者，須看顏色靈活，生氣頃刻轉機變化為要，察形辨症，
治法用藥，表藥活血疏肌，次則涼血解毒，實熱便閉者，微下之，虛弱氣怯者，
忌進疏解寒涼，間有虛寒弱稚，初發身不大熱，四肢皆冷，吐乳瀉乳，痘點不長，
聞聲悠悠欲絕，望色慘淡無形，恰在一二朝間，余見程氏女，年甫半齡，佈痘極多，
痘形耎，色淡白，前症迭見，近地幼科，僉用荊防蒡蟬紅花查肉木通胡荽芛尖之屬，
方雖寫而示凶危，延余診視，余曰毒重氣虛，法在不治，但身無熱，見症虛寒，
不因癘氣表邪，焉用表藥，考萬氏始終以脾胃為主，以理中湯加丁桂與服一劑，
肢暖嘔止，再服利緩痘起，再用參歸鹿茸二服，以錢氏異功散而愈。凡看痘，
先論兒體強弱，辨肌色，如色白多氣虛，色蒼多血熱，形象尪嬴有宿病，或渴乳，
肌柔白嫩者，痘必鮮明，蒼黑皮粗者，色必暗晦，嬴廋病質，色燥形枯，
必須辨依期長養，內症安和，病軀出痘，即平常無奇，亦難調理，歌訣云，
形體嬴瘦骨如柴，肌肉枯焦神思衰，遍體鋪排如此痘，縱漿足亦堪嗟，一初見腰痛足耎，
不能起立者死，此毒伏於腎。一初見腹脹胸高，續增喘噦者死。一初見目晴呆瞪，
或暗無光，或黑白高低，皆屬緊悶症。一初見痘，煩躁不止，即防疔斑，
疔必現於隱處，多死。一初見痘，痘不續發，斑色深紫，漸變藍黑，六日內死，

一分見痘，紫斑漸起，痘皮隱伏，此名紫斑白悶。一初見痘，痘斑間雜，
若似洒硃點墨必死。

己上皆論初見看法，以定凶危，發熱齊熱退後，皆無諸惡症，翁仲仁云，三日四，
日痘出當齊，點至足心，勢方安靜，若論幼小之兒，氣血易週，常有未及三日，
而發齊者，年長之體，四日已外，猶有贈發者，痘子稀少，數不盈百，不必點至足心，
仲仁大意，謂發齊安靜，慮變症，然須辨明痘形痘色，是何等呈，色身體強妊，
痘屬上中，可許其無慮，倘幼小弱質，或病後，或帶別病而後佈痘，未可見痘好浪許，
再以冬夏氣候審詳，可以千無誤。

今世用方，初見宜解肌疏表通套法〔十六味〕。
荊芥〔四日不用〕、防風〔三日不用〕、前胡
〔三日不用〕、牛蒡〔四日不用〕、紫草〔二三日便滑忌〕、木通、紅花、甘草、赤芍、
天蟲、查肉、川芎、連翹、桔梗、廣皮、蟬蛻〔三四日不用〕。方書中，未見點，
用升麻葛根湯，今人不用，伍氏方法，見點忌升麻，後人謂葛根，表疏亦忌，
此輕揚升表通套藥，若裏症急須兩解。

伍氏方，一二日用羌防透肌湯，今人不用，惡其辛溫氣雄也，一二日壯熱氣促，
煩渴便秘，痘粒不發，翁仲仁云，若非風寒壅遏，定是氣虛不振，愚謂近世佈痘，
每盛發於君相風木燥金司令，蓋非火不發也，火鬱發之，升陽散火是已，
但前症若裏熱其重，煎灼脂液，苟非若寒下奪，佐以升表，不能用也，
費建中方頗為中的。
石膏、大黃、連翹、赤芍、青皮〔腹痛用〕、查肉、花粉、紫草、木通、
丹皮〔辛涼入血〕、犀角〔辛涼通血〕，發齊後用黃連。凡寒涼清火解毒，必佐活血疏暢，
恐凝滯氣血也。實熱便秘，通用涼膈，通聖，前胡枳殼湯，四順清涼飲。

痘四日發足，伍氏遵古方，用蒡熱熟末三分，用荸薺汁酒燉熱調勻，
臨服刺入生雞冠血十餘滴與服，毒輕者即起光潤之色，世皆宗之。發齊已四五，
日用涼血解毒湯藥，伍氏名四聖飲，非扁鵲原方。
生地、連翹、銀花、紅花、甘草、天蟲、桔梗、紫草〔便滑用紫銚〕。血熱加丹皮犀角，
火盛加黃連石膏羚羊角，有斑加金汁元參，頭面不起加川芎雞冠血，
咽喉痛加射干元參山豆根，狂亂燥擾加地龍汁，毒重血凝加豬尾血冰片〔量兒大小用〕，
近世涼血解毒多用地丁銀花湯煎藥。

凡看痘，初起要根盤，其痘易長綻，倘尖瘦不肥多險，成漿之後，
務要根盤即化一線，圈紅緊附，頂滿瀼圓，是為毒化，若頂陷頂皺，根盤黯殭，
其毒與氣血交凝，實宜攻，虛宜補，實火宜清，攻不宜早，看來火色大赤，痘形色濕潤，
方可攻托，否則搔擦立至，乾剝毒陷不治，虛有血虛氣虛之分，血虛為熱，氣虛為寒，
但虛熱與實熱不同，虛熱用滋清方藥，痘頂屬氣，根盤屬血，氣領升載，
毒得煆煉化漿，凡體強質實者多火，以清涼之劑，火解漿成，誤補則癰，癰者，壅也，
其氣虛血弱，色必淡白，形不雄偉，或頂陷，或皮皺，內症則惡心，少食便溏，
年少未進殼食者，腸胃薄劣，最多虛症，七日以來，元氣用事，不能勝毒，使之外出，
多有內陷致變者，余究心是症，調之應手取效，魏氏保元湯，聶氏參歸鹿茸湯，
陳氏木香異功散，腸滑不禁，用七味豆卅蔻，白朮散，理中湯，多獲奇效，
甚者必用三服。

大凡兒肌白嫩者多虛症，蒼黑多實火，雖為大概，亦屬至要，白嫩發痘，色必鮮豔，
勿謂便是善症，蒼黑發痘，色必晦昧，勿使許為凶，總以神氣安靜，顏色日換，
形象漸長便吉，六七日伍氏內托散。
生黃耆、甘草、陳皮、川芎、當歸、白糯米、防風、天蟲、角刺、銀花。
血熱者不用耆防芎歸，表疏者去天蟲角刺，血熱仍用丹皮地黃紫草連翹羚羊，
豬尾雞冠雞鳴散達表之藥，豬尾膏通裏之藥。

保元湯，人參、黃耆、灸草。加川芎當歸名芎歸保元，虛寒加肉桂，升頂加鹿茸，
氣滯正氣加廣皮厚朴，瀉加木香肉果，質弱加坎炁河車，嘔逆加丁香厚朴。

參歸鹿茸湯，人參、當歸、鹿茸、黃耆、龍眼肉、灸草。

木香散，人參、木香、丁香、大腹皮、桂心、青皮、訶子、半夏、甘草、前胡、赤苓。

異功散，
人參、木香、官桂、廣皮、當歸、茯苓、丁香、白朮、附子、肉果、厚朴、半夏。

荳蔻丸，肉果、木香、砂仁、枯礬、訶子、龍骨、赤石脂。

白朮散，四君加藿香木香。

七八九日，頻用清涼，痘火色既退，漿不能透，或有半漿，頂有箬笠之形，
不克充灌，今人多用桑蟲漿生用，雞冠血生用，同酒和服，倘攻起，少頃後呆滯者，
須用補托。伍氏攻發藥用老人牙煆研極細，加麝香少許，每服二三分，名黑靈丹。
右天蟲乃疏表風藥，山甲乃攻經隊風藥，一味為末，酒漿服，日獨勝散。凡蟲蟻皆攻，
無血者走氣有血者走血，飛者升，地行者降，凡漿足聲音啞者不妨，驟喘痰升者大忌，
翁仲仁云，挫喉聲啞，漿行飽滿亦無妨，蓋痘漿因熱氣以煉成，必升騰以達頭面，
肺位最高，熱上蒸迫，肺先受損，是以聲出不揚，倘喘急扶抬胸，乃火毒歸肺，
必不治矣，火毒歸肺，幼科每用珠子牛黃膏連之屬，多不效，余遵孫思邈葦莖湯，
或仲景葶藶大棗湯，間有效者，肺氣壅遏，若寒宜下，已過病所，故無效。

方書以六七日已前寒戰屬肺熱，六七日已後寒戰屬氣虛，六七日以咬牙屬胃熱，
六七日已後咬牙屬血虛，亦屬定論，八九日癢塌咬牙，痘不起漿，或灰白，或涸或癟，
危險極矣，速速溫補，亦可望生，翁仲仁云，塌陷咬牙，便實聲清猶可治，
聲清則上無熱壅痰聚，便實則腑陽未至盡洩，所以溫補得效耳，木香散，異功散。

八九日順痘，漿色蒼黃，毒氣悉化，亦云垂成，須謹防護持，搔損流膿裂血，
倘正氣大泄，毒從虛陷，常有不治之患，斯時預囑伴母勿懈，使痂可靨乾結，
肌肉完固，便是全功，若痘已破碎，聲不啞者，毒不陷也無妨。

伍氏方用芍藥湯，炒白芍、苡仁、茯苓、地骨皮、銀花、百合、山藥、建蓮。

十一二日，漸次成痂之際，極好之症，必有咳嗽，或夜暮身熱，世幼科，
僉云毒氣未盡，概投苦寒，多有胃減廢食，釀成痘勞童怯者，
吾嘗論痘自腎臟骨髓之中，由肝主筋，心主脈，脾主肌肉，肺主皮毛，從內之外，
毒乃渙釋，收疤之時，真氣歸裏，肺合皮毛，是為末傳，處位高，體清肅，
從前灌脹成痂，蒸迫之氣，受虧已極，氣泄為咳矣，況投利濕下注藥而結痂，
其上焦已經轉燥，若毒仍留伏，焉能收靨，此斷斷然也，再論幼稚，陽常有餘，
陰未充長，佈痘至於結痂，一身脂液大損，其陰氣告匱可知，故暮夜屬陰時，
為煩為熱者，正內經云，陰虛生內熱也，昔西郊吳氏女，年甫四歲，
痘係順症，幼科調治，至漿滿成痂之日，忽發煩躁，夜熱不寐，晨起安然，醫用保元，
及錢氏五味異功加芍藥與服，熱躁益加，又更一醫曰，毒氣未盡，乃誤補之故，
用桑蟲漿，暨涼解藥，服後躁熱甚，而添泄瀉，邀余視之，賭漿痂形色，詢平素起居，
時日當午，即用六味地黃湯一服而安，此二條，人多忽而不究，故辨及之，旬朝後嗽，
大法以甘寒生津胃藥。蔗漿、麥冬、沙參、菉豆皮、地骨皮、甘草、玉竹、甜杏仁。

解餘毒藥，全以不傷胃氣為主，若用芩連，必須酒製，翟聶二氏辨之詳矣，
平和無奇，斷不敗事，如三豆飲之屬，若銀花一味，本草稱解毒不寒，余見脾胃虛弱者，
多服即瀉，伍氏用連翹飲子，亦取平和。

痘毒癰瘍，熱症十有七八，虛寒十有二三，甚至骨出腐敗，亦有愈者，
但外科大忌用土煉升藥，其診看之法，亦如瘍毒，須分陰陽耳。

痘疳濕盛生熱，強者用若寒清降，以苦能去濕也，若阻咽廢食，
以及穿腮破頰者難治，年長出痘，男女慾火已動，其初即現膝痛腰疫，咽喉窒痛欲閉，
苦辛寒藥，必不效驗，宜甘鹹寒，滋水制火，佐以解毒，六七日來，痛勢日緩，
聶氏有參麥清補方，余每用錢氏六味，加龜膠元參秋石獲效者甚多。若漿不肯起，
頻吐粘涎者凶。凡惡痘，凶危瞬刻，如諸悶症，不過三五日，已發而縮，其危最速，
總在七日內，再若蒙頭，鎖喉，懸鏡，纏腰，蜘窠，蚕種等，為十惡症，
其袁氏十八惡症，今人未嘗齒及，如此等痘，治之不易，難望全生，更有糖沙夾斑，
十朝危期，又根枝雖好，佈於歲內幼小之兒，必八九風波不治，半漿毒陷之變，
必斃於十一二四之期，若能食者，十救一二。

痘至八九旨日外無漿，則裏毒不化，必嗆啞搔癢，痰潮不食，眼開，條款難以盡言，
危期速矣，常有忽然連串片片之痘，裂水形如松脂桃膠外露，轉眼堆聚，內症漸安，
變凶轉吉，更有旨朝內外，乾皮涸如焦鍋巴狀，毫無生氣，忽從地角承漿諸處，
裂縫流臭水，漸升頭，堆腫高厚若糊臉，名曰發臭，毒泄即當補，托遲則氣脫。

<h2>驚</h2>
小兒倉猝驟搐，吉日陽癇，從熱症治，古人用涼膈散為主方。按急驚屬陽，
熱痛用涼膈，以清膈間無形之熱，膈上邪熱逼近膻中，絡閉則危殆矣，
此宣通乃一定之法，煞必詢病因，察時候治之。幼科以痰熱風驚四治，猶可說也，
吾鄉有耑科，立方鉤藤連翹木通薄荷前胡枳殼桔梗，加入表散消食，多不效驗。
驚為七情，內應乎肝，肝病發驚駭，木強火熾，其病動不能靜，且火內寄肝膽，
火病來必迅速，後世龍薈芩連，必加冰麝硝黃，取其苦寒直降，鹹苦走下，
辛香通裏竅之閉也，如牛黃丸，至寶丹，紫雪，皆可選用，凡熱邪塞竅，
神迷昏憒者倣此。鉤藤丹皮之屬，僅泄少陽膽熱，與急驚暴熱內閉之症無益，
若火熱劫爍血液，苦寒鹹寒不中與也，宜用犀角地黃湯之屬。方書有鎮墜金石之藥，
有攻風劫痰之藥，雖非常用，不可不考。驚與厥，皆亂之象，仲景云，
蛔厥都從驚恐得之，凡吐蛔腹痛嘔惡，明是肝木犯胃，幼醫亂治，束手告斃，
余宗仲景法每效。慢驚古稱陰癇，其治法急培脾胃，理中湯為主，方有痰嘔吐，
用南星白附子六君子湯，聲音不出，開竅如竹瀝薑汁菖蒲根鬱金之屬。
是病皆他病致變，其因非一，有過飢禁食氣傷，有峻藥強灌傷胃，有暴吐暴瀉，
脾胃兩敗，其症面青㿠白，身無熱，雖熱不甚，短氣骨耎，昏倦如，寐皆溫補治之，
惟嘔逆不受孔食，溫補反佐薑連，連理湯，錢氏益黃散，錢氏異功散。

<h2>疳</h2>
稚年五疳，猶大方之五勞，雖方書有五臟之分，是症夏令為多，固從脾胃，蓋小兒孔食雜進，運化不及，初斷乳後，果腥雜進，氣傷滯聚，致熱蒸於裏，肌肉消瘦，腹大肢細，名日丁奚，或善食，或不嗜食，或渴飲無度，或便瀉白色，久延不已，多致凶危。宜忌食生冷腥肥凝滯，治法初用清熱和中分利，次則疏補佐運，常有繼病，治之無效，待妊婦產過自愈者。

夏季霍亂吐瀉，通用藿香正氣散，水瀉，宜分利，四苓散，寒加薑桂，熱用芩連。

腹痛宜疏氣，調氣用木香青皮，有滯加炒查肉厚朴，重則加萊菔子檳榔。

腹痛有熱，用芩芍枳實，有寒則用草果砂仁吳萸。

吐瀉後，能食，便反秘結者愈，不能食，神怯色痿者，防慢驚，治法調中溫中，若有餘熱煩渴，甘寒或甘酸救津，故木瓜之酸制暑通用要藥。

<h2>春溫風溫</h2>
春月暴暖忽冷，先受溫邪，繼為冷束，咳嗽痰喘最多，辛解忌溫，只用一劑，
大忌絕穀，若其者宜書夜豎抱勿倒三四日，夫輕為咳，重為喘，
喘急則鼻掀胸挻，春溫皆冬季伏邪，詳於大方諸書，幼科亦有伏邪，治從大方，
然暴感為多，如頭惡寒發熱，喘促鼻塞身重，脈浮無汗，原可表散，春令溫舒，
辛溫宜少用，陽經表藥，最忌混亂，至若身熱咳喘有痰之症，共宜肺藥辛解，瀉白散，
加前胡牛蒡薄之屬，消食藥，只宜二二味，若二便俱通者，消食少用，須辨表裏上中下，
何者為急施治，春季溫暖，風溫極多，溫變熱最速，若發散風寒消食，劫傷津液，
變症尤速，初起咳嗽喘促，通行用。

薄荷〔汗多不用〕、連翹、象貝、牛蒡、花粉、桔梗、沙參、木通、枳殼、橘紅、桑皮、
甘草、山梔〔泄瀉不用〕、蘇木〔瀉不用降氣〕。

表解，熱不清，用。黃芩、連翹、桑皮、花粉、地骨皮、川貝、知母、山梔。
裏熱不清，早上涼，晚暮熱，即當清解血分，久則滋清養陰，若熱陷神昏，痰升喘促，
急用牛黃丸至寶丹之屬。按風溫乃肺先受邪，遂逆傳心胞，治在上焦，
不與清胃攻下同法，吾鄉幼科當此，初投發散消食，不應，改用柴芩瓜蔞實川連，
再下奪不應，多致危殆，皆因不明手經之病耳，若寒痰阻閉，亦有喘急胸高，
不可與前法，用三白吐之，或妙香丸。

<h2>暑熱</h2>
暑邪必挾濕，狀如外感風寒，忌用柴葛羌防，如肌表熱無汗，辛涼輕劑無誤，香薷，
辛溫氣升，熱伏易吐，佐苦降，如杏仁川連黃芩，則不吐，宣通上焦，
如杏仁連翹薄荷竹葉，暑熱深入，伏熱煩渴，白虎湯，六一散，暑邪首用辛涼，
繼用甘寒，後用酸泄歛津，不必用下，暑病頭脹如蒙，皆濕盛生熱，白充竹葉，
酒濕食滯，力溫通裏，小兒發熱，最多變蒸之熱，頭緒煩，不能載，詳於巢氏病源矣，
然春溫，夏熱，秋涼，冬寒，四季中傷為病，當按時論治，其內傷飲食治法，
不宜混入表藥，消滯宜用丸藥，潔古東垣已詳悉。

徐評，此卷論幼科及看痘之法，和平精切，字字金玉，可法可傳，
得吉人之真詮而融化之，不愧名家，聞此老太翁為幼科專門，名聞遠近，
此老既得家學淵源，又於大方諸書探取經絡藥性之義，而附益之，所以其理益精，
其方益正，不若前所列之諸案，尚多可議處也。

<h2>痧疹</h2>
袁，溫邪痰嗽，氣喘肚膨，四日不解，防發痧，〔溫邪〕。
連翹、山梔、牛蒡、杏仁、石膏。

汪，痧將退，熱未去，肺氣不清，咳逆無痰，〔熱邪留肺〕。
前胡、桑皮、杏仁、橘紅、桔梗、木通、蘇子、象貝。

王，痧隱太早，咳喘發熱，宜開肺氣。
薄荷、杏仁、象貝、連翹、桑皮、木通、紫苑、鬱金。

某，溫邪發痧不透，熱毒內陷深藏，上薰肺為喘，下攻腸則利，皆冬溫火化之症，
經云，火淫於內，治以苦寒，幼科不究病本，不明藥中氣味愈劇，至此凶危，
〔熱邪內陷〕。川連、黃芩、飛滑石、炒銀花、連趐、甘草、丹皮、地骨皮。

蔣，喘為肺病，脹乃肝病，因時痧寒熱未解，熱邪內陷所致，王先生用苦酸法極通，
然浮腫腹痛未減，得非經腑之濕熱留著歟。
木防己、石膏、杏仁、大豆黃卷、通草、苡仁、連翹。

艾，痧退後，呻吟不肯出聲，涕淚皆無，唇紫掀腫，乃毒火未經清解，上竅漸閉，
氣促痰鳴，猶是溫邪客氣致此，自當清解務盡，其神識自和，奈何以畏虛滋肺，
邪火愈熾矣，〔毒火未清〕。川連、元參、杏仁、甘草、黃芩、連翹、桔梗、銀花。

王，痧後，及暮加喉痛咳。元參、犀角、鮮生地、連翹、花粉、丹皮。

鄒，咽痛鼻燥唇腫，自利，風溫熱化發疹，上焦熱熾，宜辛涼微苦以泄降，
〔風溫發疹〕。連翹、黃芩、犀角、桔梗、牛蒡、杏仁、元參、通草。

譚六歲，溫邪時癘，觸自口鼻，穢逆遊行三焦，而為麻疹，目赤鼻煤，吐蛔瀉蛔，
津津汗出，而喘渴欲飲，當與辛苦寒，劉河間法，世俗不知，僉曰發痧，
但以荊防蟬殼升提，火得風颺，焰烈莫遏，津劫至變矣，〔癘邪〕，
涼膈去硝黃加石膏牛蒡赤芍。

張三歲，手足煩熱，時發赤塊。菉豆殼、捲心竹葉。

<h2>痘</h2>
程，見點若隱若現，神倦不寧，勢如悶伏，表裏俱不宣暢，雙解固，佐以芳香搜逐，
使蘊伏之毒透發為主，〔見點悶症〕，紫雲丹。

周，熱閉心胞絡中，目綻，口開，舌縮，兩手撮空，發痙，溺通便濇，血分大傷，
九日險期，按法圖倖，勉與紫雪丹二錢，開水調緩緩下，用茶銚，倘得神甦痙舒，
方有生機，又，神醒，舌絳紫音縮，渴飲不已，心胞熱閉雖開，而在裏脂液已涸，
古人以心熱消渴，多係臟陰現症，不可攻奪明矣。
鮮生地、竹葉心、元參、知母、銀花露、金汁。
先用紫雪一錢。

龔，初起腰足俱耎，肝腎蘊毒不得外越，目泛匝舌，繼增喘促，是緊悶不治之症，
諸醫僉用石膏大黃，然此藥僅通陽明胃腑之壅，未能搜逐肝腎至陰之臟，
讀未醫錢仲陽直訣，毒伏於陰，亦有下奪之法，其製方曰，棗變百祥丸，
乃百中望一二生余者，〔肝腎蘊毒悶症〕。○。紅芽大戟〔五錢〕、紅棗〔五枚〕，水煮，
至棗熟去核及大戟湯，但用棗肉研化開水送。

某，毒伏不肯宣透，氣滯血凝，焉能起綻成漿，七八險關，診視肉腫瘡枯，
神躁不安，議疏利內壅，佐活血透肌法。
○。犀角、紫草、炒查、鮮生地、酒浸大黃、紅花、青皮、丹皮、連翹、牛蒡、
茅根芛尖湯代水。

俞，發熱五六日來，神煩不寧，腹膨咳逆，詢知二三日前，眉間見點數粒，
狀如麩瘖，隨即隱伏不見，乃毒重壅遏，悶伏景象，設或發出，亦屬重險，且甫生六月，
胃乏穀氣，難進湯藥，擬進紫雪須少，搜其蘊蓄之邪，使其神安再商，紫雪丹一分。

高，點雖繁密，根腳綻立，寒涼藥不宜太重，可以維持收功。
犀角、連翹、牛蒡、炒查、紫草、丹皮、天蟲、桔梗。

龐二朝，
神倦腹痛點粒繁瑣地界不清，是時邪毒火兼重急進雙解法，使大便稍通，六腑氣宣，
則痘毒外透再商。
犀角、連翹、牛蒡、酒大黃、紫草、青皮、桃仁、炒查、木通、生石膏、荊芥、芛尖。

程，成片不立，頂焦黑滯，肝肺毒重，不能起脹，焉得化毒，今喘咳交加，
九朝難過。羚羊角、元參、連翹、天蟲、土貝、紫草、炒查、丹皮、銀花地丁湯代水。

錢三朝，雖未發劑，其點形繁密，色澤不潤，重險何疑，今痧未全退，尚宜清解。
犀角、生石膏、炒查、紫草、連翹、牛蒡、赤芍、桔梗、木通。

程三朝，身小氣弱，佈痘繁稠，用藥不宜涼，五日後受得補托，可冀有成。
連翹、牛蒡、炒查、紅花、天蟲、川芎、歸身、桔梗、炒乾荷葉。

毛，身小氣弱，漿發驚竄屬虛。人參、炒歸身、灸草、廣皮、炒白芍、炒黃米。

童四朝，痘形粘著肌肉，不肯起綻高立，兼之繁紅殼薄，乃時火毒火交熾，
而元氣素虧體質，目今六日前，時癌未徹，宜先青解活血提頂，
希冀磊磊分成地界再究。犀角、羚羊、元參、丹皮、炒查、秦皮、紫草茸、銀花。

鄭，痘發猶然身熱咳嗽，乃風溫入肺未解，其點粒粘著不爽，溫邪鬱滯氣血，
更體質素虛，議開肺氣以宣之，活血以疏動之，異其形色充長，若一進沉降，
恐無好音。連翹、桔梗、紅花、牛蒡、甘草、炒查、鬱金、丹皮、雞冠血。又，
昨進輕揚提頂活血，痘形頗長，所嫌色不光潤，蓬鬆盤耎，有乾塌無漿之慮，
今明時氣將解，氣血用事，況正欲納穀，苦寒不但冰伏毒氣，更防大傷胃口，
古人於重症更加詳慎者為此，
川芎、當歸、天蟲、桔梗、甘草、角刺、紫草茸、丹皮、炒查。

又六朝，進和氣血法，形色略潤，究不肥綻，焉得起脹成漿議進十宣散法，
人參、川芎、歸身、廣皮、紫草茸、天蟲、紅花、白芷、甘草、桔梗。

張四朝，船小重載，難許全功，勉議進雞鳴散二分。

陸五朝，點雖不密，色滯形痿，痰多嗆逆如嘶，是痘雖發出，毒猶在內，上沖心肺，
故有喘咳不寧之象，進涼血透毒法。
羚羊、桔梗、甘草、紫草、丹皮、川貝、連翹、元參、射干、天蟲、西牛黃〔一分〕。

朱四朝，炒黃米、炒山查、紅花、芛尖。

又五朝，身小痘多，元氣最薄，胃腑未納穀味，湯藥大過，須慮嘔泄，宜少少與藥，
扶過八九風波，方得平安。川芎、炒當歸、桔梗、甘草、黃米、雞冠血。

又六朝，薄嫩無漿，仍宜內托，
黃耆、防風、歸身、川芎、紫草茸、丹皮、天蟲、桔梗、甘草、雞冠血。

宋五朝，顴頰形似紅沙，餘痘乾枯不潤，昨進清毒活血，續發點子盈千，
仲仁謂毒重壅閉氣血，必乾焦退縮，今五朝形象，僅似初齊，痘以十二日為常數，
已經壅遏未發三日矣，當此質薄神弱，恐難延多日，即或望其堆沙發臭，
然必在旨日以外，目下總以解毒清涼，八九波濤洶湧，
恐難人力穩全。
犀角、羚羊角、川連、炒查、土貝母、紫草茸、元參、鮮生地、連翹、丹皮、牛蒡子、
豬尾血。

吳五朝半，痘子分顆，原屬純正，所嫌色滯乾枯，防八九癢塌，涼藥兼以活血，
是為平準方法，看守勿懈為上，
羚羊角、丹皮、連翹、炒查、紫草茸、黃連、元參、天蟲、生地、雞冠血。

孫，肌柔白嫩，體質是虛，但佈痘必由時癘感觸，地中六氣，咸從火化，癘固客氣，
相混氣血，若非清解，何以透達，今視色油，按形鬆耎怯，再視面部肌肉先腫，
痘形未具起之象，體症未為合局，慮進銳退速，清涼解毒，佐以提頂，在五六日之法，
然險症變遷不一，未可以經常定論，
羚羊角、連翹、丹皮、天蟲、生甘草、紫草茸、川連、炒查、桔梗，銀花湯煎，
和入雞冠血數滴。

汪五朝，痘形繁瑣成片，色紫滯，乃火毒重險症，藉身大氣旺，扶持十四險關，
冀其發臭堆沙，庶幾可以圖倖，
犀角、羚羊角、桔梗、炒查、連翹、天蟲、紫草茸、丹皮、石膏、銀花、地丁、牛蒡、
豬尾血、冰片。

又六朝，雖血熱毒重，猶幸八齡體堅，急清解活血，莫令痰阻廢食，扶持堆沙，
可望向安，照前方去石膏地丁天蟲生蒡加川連元參土貝。

查，痘子成漿，濕氣蘊於皮毛，與熱氣相蒸，內應乎肺，發出罩痘疹，宜忌葷腥，
輕清理肺，淡滲消其濕熱，驗其體質最薄，慎勿過劑，
苡仁、茯苓、連翹、地骨皮、通草、桑葉、白沙參、甘草。

顧，痘發由絡，其毒不化而轉陷，亦歸於絡，當世略曉攻補而已，讀古人書，
辛香溫煦，乃治毒陷大法，
人參、肉桂、灸草、丁香、厚朴、訶子皮、廣皮、木香、前胡、茯苓。

徐，未納穀食，但以湯藥，所以滑泄不止，頭泄不止，頭仰胸突，擁痰身熱，
肺熱未清，不可聚補，翁仲仁有泄瀉安寧，大虛少毒之議，姑以和中清咽商，
桔梗、甘草、炒歸、川芎、廣皮、炒查、炒黃米湯煎，沖雞冠血。

又七朝，身小痘密，氣弱難任，雖清漿三四，防護宜慎，八九日不致損破，
可以有成，
人參、黃耆、灸草、紫茸、天蟲、廣皮、川芎、歸身、厚朴、炒查、加炒冬米。

孫七朝，色嬌皮薄，漿汁未灌，綠身小痘多，氣血交虧，不能運毒漿，八九日期，
最有癢塌之慮，扶過十二朝無變，庶幾可望有成，進參歸鹿茸湯法。
○。人參、歸身、鹿茸、生黃耆、灸草、廣皮、厚朴、煨木香。

又八朝，照前方加肉炒冬米。又，漿清四五，不能充灌，因元氣餒弱不振，
不能煆煉毒氣成漿，恐有內陷之慮，再進補托，冀其堆沙，或可回春。
人參、黃耆、廣皮、灸草、木香、鹿茸、歸身、肉果、坎炁、官桂。

又十二朝，靨痂甚薄，中凝血跡，兼之嗆逆帶嘔，食入便有不化之形，此虛中有毒，
非純補純清之症，炒川貝、炒銀花、茯苓、苡仁、甘草、地骨皮。

楊八朝，闊塌癟陷，漿色白滯不榮，謂之氣衰毒陷，所冀堆沙加食，一線機耳，
人參、黃耆、川芎、歸身、木香、灸草、廣皮、桂心。

又十一朝，漿滿堆沙，四肢圓綻，但氣弱恐其不肯收痂，必實脾利水為法。
人參、冬朮、灸草、茯苓、新會皮、白芍。

又十三朝，已經堆沙加食，都是向安之象，便滄滑膩，皆寒涼傷裏，腸中脂垢自下，
當脾胃藥中，少佐固腸，以久延不已，尚貽變症。
人參、熟朮、訶子、廣皮、肉果、白芍、木香、灸草、茯苓。

又十六朝，納食不化，腹膨，使糞白色，要之胃滯當消，脾弱宜補，古稱痞滿犀氣，
氣行滯通，但痘後虛體，純消猶恐變症。
人參、焦朮、炒查、木香、焦麥芽、廣皮、茯苓、澤瀉。

飽九朝，漿不外達，毒欲內陷，已經咬牙，滑瀉嘔惡，內症諸款，皆屬深畏，
十二十四總屬險關，痘子毒氣，必氣元旺，冀其托出，議以陳氏木香散，救裏托毒，
人參、木香、丁香、官桂、炒歸身、厚朴、廣皮、肉果、訶子皮。

孫，面腫目泛，頭搖微嘔，肝風離體，乘上逆攻，此方變驚欲厥之象，
夫相火寄於肝膽，氣斂痘痂，宜進涼解清毒，倘得微熱緩，仍進穀，方有佳音，
羚羊角、川連、鉤藤、石菖蒲、黑山梔、膽星、天麻、連翹。又，肝風熱定，
疳蝕亦緩，仍宜清熱解毒，但不可犯胃。
羚羊角、連翹、膽星、丹皮、炒銀花、金石斛、茯苓。

諸十三朝，痘已收靨，然痂落太早，恐有餘毒，今瀉止溺短，宜進清涼，佐以分利，
生苡仁、百合、茯苓、川解、白沙參、炒麥冬。

某，已經回痂，不宜再進劑，恐氣血壅滯，致有餘毒變幻，
宗翁仲仁清涼以助結痂之法。黃芩、銀花、川貝、甘草、地骨皮、桔梗、連翹、苡仁。

胡十五朝，雖然堆沙靨痂，咬牙發嗆，毒氣未盡，上沖心肺，補清皆在難進，
扶過十八日後，癰毒尚可療治，若發疳蝕，恐難全愈。
炒麥冬、白沙參、苡仁、川貝、炒銀花、地骨皮。

沈十三朝，漿未充滿，忽然乾涸，即是倒靨，咬牙寒戰，元氣大虧，非峻補難挽。
人參、鹿茸、炒當歸、桂心、桂圓、煨木香。

程，回痂太早，餘毒流走四肢，臂腿腫痛，議活血解毒。
連翹、小生地、當歸、赤芍、刺蒺藜、丹皮、夏枯草、銀花、酒半小杯。

吳十四朝，嗆咳嘔逆腹膨，都是餘毒內閉，小便少，大便溏，不得爽，倘再加喘急，
便是棘手，必得瘍毒外發，可望挽回。桑白皮、大腹皮、菉豆皮、飛滑石、生甘草梢。
查，痂後發痧，係肺熱未清，宜辛涼佐以解餘毒。
連翹、杏仁、桑皮、地骨皮、黃芩、木通、銀花、牛蒡、夏枯草。

吳十四朝，薄漿回痂，毒氣未化，已有疳蝕之患，理進清解餘毒，但勉進稀粥，
溏瀉未罷，胃未旺相，脾氣積弱，議以滲利分消，倣古痘毒當利小便意，
桑皮、地骨皮、連翹、茯苓、川貝、苡仁、銀花。

某，痘未退痂，痧火內逼為喘，
川連、犀角、連翹、銀花、元參、大貝、丹皮、地骨皮，又，痰火未清，川連、
黃芩、山梔、連翹、銀花、杏仁、甘草。

沈，薄漿回痂，毒氣未盡只宜清肺解毒，
炒川貝、茯苓、苡仁、車前、炒澤瀉、炒銀花。

徐十六朝，疳毒已發，咳嗆未止，痂落如麩，肌色㿠白，雖屬氣血交虛，
但痘後餘毒未可驟補，議進和脾胃利濕方法，毒宜速調治，恐日久愈虛，
致有慢驚之慮，苡仁、川斛、茯苓、百合、廣皮、炒澤瀉。

沈二十一朝，痰嗆失音，不嗜食物，晝則稍安，暮夜煩躁，此肺熱未肅，磨耐多日，
體氣陽亢陰虧，肝風內熾，突起驚厥可慮，
地骨皮、甘草、生地炭、菉豆皮、炒丹皮、炒川貝、川斛。

李二十朝，納食嘔吐，脾胃不和，肝風內動，肢浮肉腫，治宜培土制木，以緩肝風，
冀免驚疳之患，人參、茯苓、炒芍、生穀芽、藿香、廣皮、半夏麴。

馮二十六朝，痂靨粘連，神氣昏昧，元為漿泄而乏，變幻慢驚欲脫，
此皆稚年陽亢陰虧，差明目竄，肝陰乏絕，恐難再振，
人參、茯神、棗仁、歸身、灸草、炒杞子、生白芍。

又三十七朝，陽極則煩，陰涸為躁，夜甚劇，自從陰分設法，益虛和陽為治，
人參、熟地、芡實、茯苓、建蓮、遠志、炒山藥、五味。

楊，點來不爽，頂有水痕微焦，此時氣傳染，胎毒未發，乃水赤之類痘耳，
連翹、牛蒡、丹皮、赤芍、飛滑石、木通、山梔、甘草。

邵，痘中復感溫邪，口鼻觸入，由中道以佈及絡脈，目泛失明，左肢不舉，
少腹突起腫滿，兩足皆痿，詢知痘見六日，陡然頭搖煩躁而得，小便淋滴，大便漸寒，
乃厥陰肝熱，疝瘕失其疏泄，內風旋轉，腑陽不通，經言暴脹，皆風火變動，
至於迅速病來，其能食消運，熱化自可剎穀，考古辛散酸泄甘緩三法，難圖腑絡壅結，
仲景於厥陰條例，有下之利不止者死之大戒，議進鹹苦以通在下結熱，愚見若此，
再與高明商酌良治。川楝子、小茴、蘆薈、山梔、橘紅、龍膽草、方諸水七匙。

徐評，諸案切近和平之中又能沉著變化備前人之所未備，
去其疵而取其純我郡有如此名家，而不師法，偏拾庸妄人唾餘，不論何人，不問虛實，
總以石膏大黃種種惡毒之藥，大劑灌死，每當出痘之年，枉恐載道，全不知慘，
此等惡醫，皆有豺狼之心也。自古治痘名家，不啻廿數，各有精確卓識，
以前人之未備，雖各有所偏，實所以相濟也，醫者貴統彙群書，隨宜施治，
安可執偏隅管見，以應無窮之變哉，先生治痘，夙稱神奇，觀其案中，寒熱攻補，
不膠於一見，如毒火深伏，氣血壅遏者，藉芳香以搜逐，用紫雪丹，氣滯血凝，
毒重火伏者，以酒大黃石膏青皮桃仁荊芥犀角豬尾血之類主治，肝肺毒火不宣，
氣血有焦燔之勢者，用犀角羚羊紫草丹皮石膏鮮生地之類，元氣不支，陽虛毒陷，
而見灰白濕爛，泄瀉嘔惡等症者，用辛香溫煦，如陳文仲之法為要，氣血極虛，
而漿清塌癢，全無實症相兼者，當峻補氣血，用參歸鹿茸湯，及坎＠湯之類，
氣虛莫外乎保元及四君子，血虛不離於四物及血湯，又有氣虛血熱者，
補氣之中兼涼血，血虛氣滯者，補血之中佐辛香，用攻法須分部位經絡，
用法當辨寒熱燥濕，過清釗有冰伏之慮，偏熱則有液涸之虞，此皆先生採擇先賢之法，
因人見症而施治，可謂善法古者矣，夫痘雖以形色辨其吉凶，然內症尤為緊要，
如痘點既起，或不慎風寒，而營衛凝濇，或縱恣飲食，而氣機呆鈍，以致身熱不食，
腹膨嘔惡泄瀉，漿水不行，不究治其病因，但執清寒膩補，常有凶危之變，
亦有痘形雖重，若神寧安靜，飲食二便如常，聲音清響，調理得宜，可轉危為安，
六凡形老而色鮮明者，雖甚密，變幻恒恆少形嫩而色晦滯者，雖稀疏，變幻恒恆多，
表裏札相參，審症的確，然後設法處治，方無貽＠，至於逆症條款已現，雖自昔名醫，
亦莫能挽救，小兒夭枉者，不可勝數，深可憐憫，邇年以來，幸有種痘一法，
盛行於世，實可挽回造化，凡有小兒者，俟週歲後，即可選用種痘之苗，
引而發之，百不失一，此誠補痘科之未備，而為最上一乘之法也，正痘有先諸成法，
避險有種痘之良方，痘症於是乎大全矣，〔陸履安〕。痘之發也，一由乎胎毒內伏，
一由於名感時邪之氣弔導而出，其症之順逆，若內毒輕而外感之氣亦輕者，痘必稀疏，
此為順症，若內毒輕，而外感之氣重者，慮其遏悶不齊，不易灌漿，若能至灌漿，
則時邪漸退，後易收功，此為先重後輕症，若內毒重，而外感之氣輕者，
慮其灌漿已後，毒難盡洩，不易收靨結痂，恐發痘毒疳蝕之患，此為先輕後重症，
若內毒重而外感之氣亦重者，痘必稠密，色不鮮澤，發熱見點之後，一路蹭蹬，
難以收功，此為逆症，然胎毒之輕重，人皆易明，若外感之氣，人莫能曉，夫天地間，
祇有六氣，氣平則為和氣，不平則有勝復，勝復至極，則為厲氣，為瘟疫氣，
瘴氣更有道塗中穢濁氣，人若感之，不拘老幼俱病，今出痘所感之氣，則異乎是，
此氣獨與未洩胎毒之小兒，兩相感觸，未聞痘症盛行之時，已出過痘之兒，
亦染病患也，考是氣，自古迄今，從未有人申說明白，確定為何氣，
故前賢於痘症一科，未嘗不殫心瘁慮，立論著方，因不明其之源，不無偏執之弊，
有喜於寒瀉者，有喜於溫托者，有先用寒瀉，而後用溫補者，有先用溫托，
而後用清火解毒者，更有不審兒體之虛實寒熱，俱宗費建中救偏瑣言，每於發熱見點時，
概用大黃石膏，黃連犀角羚羊茅根藘根等，不知費氏之書，名為救偏，
乃救慣用熱孳之偏耳，若本不偏，而宗其法，則不偏者，反至偏矣，嬰兒之命，
其何以堪，幸古有種痘良法，相傳至今，其法簡易靈驗，至穩至當，
蓋正痘因外感時邪而發，種痘則種於無病之時，故所出稀疏，輕者不過幾十粒，
此豈非避危就安之妙法乎，倘愚人不信，何不將自出與種出，彼此相較，其理自明，
假使一村之中，有百兒出天花，未嘗不延醫服藥，
若能八九十收功，人咸稱為太平痘矣，甚有竭力調治，而損傷傷幾及一半，
不聞其咎於醫生，惟有委命於天而已，今若種百兒之痘，設或損傷四五個，
則必責罰種師，并不容其托足於此一村矣，人何篤信醫生，而不相信種師耶，
與其委命於天，熟若以人功挽之，以此相較，則當種與不當種自決矣，至於種法，
全在乎好苗者，夫苗者，即取他兒之痘痂也，必要用種出之痘，落下之痂，謂之種苗，
此曲之中，毫無天行時毒之氣在內，故放心可用，若自出天花之痂，謂之時苗，
此苗之中，有時行之氣，若不辨而用之，名雖為種，實與傳染他兒天行時痘之氣無異，
此時苗之不可用也，然種苗之內，尚要揀擇，必取痘稀少，其色紅潤，灌漿濃厚，
所結之痂，厚實光澤尖圓者，此氣血充足，陰陽合德，上好之苗也，俟痂落下，
用紙包好，記明何日收得，收貯新磁瓶內，緊護其口，置清涼之處，勿觸穢熱之氣，
其苗在北方，天氣涼，春月之苗，一月之內，尚可種，冬月之苗，四五十日尚可種，
南方氣溫，夏月之苗四五日，春月之苗二十日，冬月之苗三十日，
若延日久，則氣薄無力，恐種不出矣，欲覓此等種苗，先訪有人家正在種痘之際，
向彼明言其故，懇求四五粒，即可源源而種，或平日於同道種師內，
相與一二位志誠老實者，議明彼此互借，則苗亦可不斷，亦有膽大種師，於五六月中，
覓貧家壯實之兒種之，不惟不索酬謝，反肯津貼銀錢，次遞傳種三四箇兒，延至七月，
則苗亦可以不斷矣，近有種師，因種苗已斷，權取時苗種之，
往往有種出稠密棘手重痘者，皆時苗之過也，不知時苗之性，即選上好者，
亦必要傳種過四五兒俱各順當者，其苗性始和平，方能與種苗相等，至於下手種法，
尤須詳慎，凡種一兒，用痘痂三四粒，兩兒則用六七粒，放於乾淨茶杯中，
傾入清水四五茶匙，用小指尖在內三四攪，則痂已濕，急將水傾去，用柳木杵研，
其杵約長四寸，粗如筆管，兩頭要光圓，研十數轉足矣，如痂太乾，加入清水一二滴，
切不可太潮，只要研如乾漿糊狀，用彈熟新棉花，捏一小團，如棗核大，兩頭要圓，
其長短粗細，量兒鼻孔之大小為之，其棉團不可太鬆軟，鬆則苗氣易往外洩，
且見涕則縮小，易於脫出，將棉團只用一頭，蘸痂末糊於上，塞兒鼻中，男左女右，
塞不可太進，太進則兒不適意，亦不可太出，太出則易於脫落，
總要寬緊淺深適中為妙，塞後勿放小兒用手拈出，若被噴嚏打出，急將苗仍塞入鼻，
下苗後，以六個時為度，大氣熱，早取出數刻，天氣寒，多留數刻，痘苗取出之後，
其苗氣漸次傳遍五臟，至七日，或八九日始發熱，發熱三日而見點矣，
此誠至穩至當之種法也，種痘之苗，不過痘痂一味，今各處種師，詭稱痘痂之外，
尚要加他藥為引導者，此係惑人謊語，切勿信之，既種後，將發熱時，小兒頸項內，
男左女右，必發不小塊，狀如痰核，此乃毒氣結聚於此，故痘發必稀疏，
此塊不竹醫治，待落痂後，則塊亦漸消矣，若用時苗種者，項中無塊，當以此辨之，
又間有驚痘，於發熱時，小兒忽然驚搐，手足踡，不語，目上視，
有時即平復者，有發一二個時辰者，有發一次者，有發兩次者，總屬不妨，
斯時切不可擾動叫喚之，待其自平即已，不必服藥，須頂對痘家說明，免其憂慮，
以上諸論，皆時下種師之秘訣也，若夫辨兒之可種與不可種，須察兒體之虛實，
及有無宿病，若調治之法，當節飲食，適寒溫，防驚嚇，此皆種師俱各明悉，茲不重贅，
〔鄒望頤〕。

<h2>疳</h2>
沈，稚年歇孔進穀，脾胃氣餒少運，腹膨目翳，是為五疳，夏日中土司令，
久病投以補氣，恰合調其脾胃，近日嘔吐泄瀉身熱，乃塞暄失和，致食不易，
化小溲既少，腑氣不和，余幼科久疏，憶錢氏每以調中為主，而驅邪都主輕法，
深慮脾士傷，則延驚癎耳，〔脾胃虛腑氣不和〕。
益智仁、焦朮、茯苓、廣皮、藿香梗、厚朴、查肉、澤瀉。

張四歲，五疳，腹脹數月，法當疏補。
人參、茯苓、麥芽、炒查肉、廣皮、半夏、湖蓮。又，照前方去半夏湖蓮加澤瀉。

陳五歲，官人自汗，短氣咳嗽，風溫見症，肌腠有痤疿之形，與疹（病昔）腑病不同，
但幼稚生陽充沛，春深入夏，形質日減，色脈是虛，而補脾辛甘不應，腹滿按之自耎，
二便原得通利，腹痛時發時止，痛已即能飲食，考幼科五疳，與大方五勞相類，
疳必因鬱熱為積為蟲，此飲食不充肌膚也，病來非暴，攻之由漸，再論疳熱蟲積，
古人治肝治胃恒恆多，而潔古東垣，於內傷來滯，每製丸以緩治，取義乎渣質有形，
與湯飲異歧，刻下溫邪擾攘之餘，聊以甘涼之屬，清養胃陰，以化肺熱，
其辛氣泄表不宜進，〔內傷夾滯蟲積〕。
○。甜杏仁、麥冬、地骨皮、生甘草、冬桑葉、玉竹、和入青甘蔗汁一酒杯。
倣治疳熱羸瘦，從陽明厥陰疏通消補兼施。〔丸方〕，
人參、黃連、蘆薈、川楝子、使君子、茯苓、白芍、廣皮、胡黃連、南山查。

某七歲，食物不節，脾胃受戕，腹膨，大便不調，此屬脾疳，〔食傷脾胃〕。
焦朮、茯苓、廣皮、益智仁、大腹皮、木瓜、炮薑、炒神麴。

吳九歲，能食，色枯形瘦，暮熱泄瀉，此皆口腹不慎，值長夏溫熱，脾胃受傷，
將成五疳，青蒿梗、枳實炭、胡黃連、炒穀芽、炒白芍、炒山查、廣皮、茯苓、澤瀉。

王，五疳已久，脾胃受傷，食物不運，腹膨溏瀉，此積聚未清，中焦先餒，
完穀不化，腫脹皆至，難治之症，七香餅。疳者，乾也小兒腸胃柔嫩，若乳食失調，
甘肥不節，運化不及，停積發熱，熱久津乾，此因積成疳者也，或五臟偏熱，
或因病後，或醫藥＠下，致亡失津液，脾不輸化，積滯不行，此因乾致積者也，
故疳不離乎脾胃，其治法，胃滯當消，脾弱宜補，熱者用苦寒清火，冷者宜辛溫健運，
有蟲者，兼用剎蟲之品，其虛者，各隨本臟補其母，總宜丸劑緩調，不能旦夕速功，
或用雞肝納入治疳藥燉食，最為有效，〔陸履安〕。

徐評，此老幼科痘症，不僅名家，可稱大家矣，敬服敬服。

<h2>吐瀉</h2>
吳，身熱，吐乳自利，溫邪內擾脾胃，稚年防驚，〔溫邪〕。藿香葉、飛滑石。

王，未到周歲，熱犯脾胃，嘔逆下利，壯熱不已，最多慢驚之變。
人參、川連、黃芩、藿香梗、廣皮、生白芍、烏梅。

某，暑邪犯肺，交土王用事，脾胃素弱不運，暑濕，腹嗚，泄瀉，惡心，露晴，
怕成慢驚，〔暑濕〕。人參、藿香、炒厚朴、木瓜、川連、茯苓、炒扁豆、澤瀉。

章，傷食一症，考古用五積散之義，取煖胃使其腐熟也，既上湧頻吐，大便溏瀉，
胃氣益傷，陽氣坐困日甚，清不升，濁不降，痰潮乾嘔腹嗚便遺，睡則露晴，
齦黑唇紫，小溲竟無，陽不流行，津液自耗，有慢驚昏厥之危，議通胃陽，
讀錢氏薛氏之書，能知此意，〔胃陽傷〕。
人參、鬱金、炒半夏、炒白附子、茯苓、菖莆、炒廣皮、炒粳米。又，陽明胃陽受傷，
腑病以通為補，若與守中，必致壅逆，昨日用方，通勝於補獲安，幼稚非真虛寒之病，
人參、茯苓、益智、廣皮、炒荷葉、炒粳米。又，鼻明汗出，齦血，陽明虛，
胃氣未和，不宜涼降，六神湯加炒廣皮。

虞，面色痿黃，脈形弦遲，湯水食物，入咽吐出，神氣懨懨，欲如昏寐，胃陽大乏，
風木來乘，漸延厥逆，俗稱慢脾險症，幼稚弱質，病延半月有餘，豈可以疲藥玩忽，
宗仲景食穀欲嘔者，吳茱萸湯主之。人參、吳萸、茯苓、半夏、薑汁。又，
昨用泄木救胃土法，安受不見嘔吐，然中焦陽氣大虛，濁氣上僭，則為昏厥，
津液不升，唇舌乾燥，豈可若寒再伐生氣，今如寐神倦，陽陷於陰何疑，
仲景通陽理虛，後賢錢氏薛氏，皆宗其義，人參、炒半夏、茯苓、廣皮、煨薑、南棗。

蘇，周歲幼小，強食腥麵，身不大熱，神氣呆鈍，上吐下瀉，最防變出慢驚，
此乃食傷脾胃，為有餘，因吐瀉多，擾動正氣致傷耳，〔食傷脾胃〕。
廣皮、厚朴、茯苓、廣藿香、生益智、木瓜。

陳，涼風外受，內鬱熱伏，身發癮疹，便解血膩，煩渴，得汗，僅解外風，
在裏熱滯未和，啾唧似痛，大便仍有積滯，清裏極是，但半歲未啖穀食，
胃弱易變驚症，少少與藥，〔鬱熱內伏〕。
藿香梗、川連、黃芩、生白芍、淡竹葉、廣皮、滑石、炒查肉。
余，形神衰弱，瘕泄純白，而癰疳蝕未罷，氣喘痰升，總是損極，今胃虛納減，
倘內風掀動，驚厥立至，熟不知因虛變病也，〔胃陽虛〕。
人參、炒粳米、茯神、炒廣皮、炒荷葉蒂。

呂十二，痰中帶血，食已嘔吐，因驚仆氣逆，令胃不和，與黃連溫膽湯，
因年弱質怯，以金石斛代之，〔胃不和〕，溫膽湯去甘草加金石斛薑汁。

某九歲，久嘔少食，〔胃虛氣逆〕。人參、半夏、茯苓、廣皮、薑汁。

某，蚘厥，少腹痛，欲嘔，安胃丸。

王九歲，久瀉，兼發瘡痍，是濕勝鬱，苦寒必佐風藥，合乎東垣脾宜升，
胃宜降之旨，〔濕熱〕。
人參、川連、黃柏、灸草、廣皮、白朮、神麯、麥芽、柴胡、升麻、羌活、防風。

何十一，夏病入冬，仍腹痛下積，稚年不慎食物，腸胃屢滯，利久陰傷，身熱發嗆，
先與理陰，疏腑滯濁，〔久痢傷陰積滯未清〕。
熟地炭、當歸炭、山查、炮薑、炙草、茯苓、麥芽。世俗所稱慢驚風者，
不知起於何代，創是名者，其遺禍於嬰孩，已不啻萬億矣，蓋就其所指之病而論，
如吐瀉兼作，氣怯神倦，虛煩搐搦，痰喘不食，脈虛無神，睡則露晴等症，
乃與病名毫不相關，其所指之症，是或由外感未清，或諸病誤治，或飲食失調，
或由病後而成，以致吐則傷胃，瀉則傷脾，土衰則不生金，中虛木必乘剋，
是皆肝脾肺胃之病，治宜急顧本原，扶土生金，安胃和肝，溫養腎陽，猶慮弗及，
若就其名而治之，醫家胸中，先執慢驚風三字之名，概用重墜之藥，鎮驚定怯，
或風清火，豁痰破氣，其遺禍可勝言哉，蓋是症，因中土已虛，風木已動，
延久必現出似驚之狀耳，實則並非因驚而起也，奈何竟以慢驚風名之，
豈非指鹿為馬乎，要之慢字，若以急慢而論，則凡病之緩者，皆可稱為慢，
惟驚乃屬急症，不可以慢字加之，若以傲慢，肆慢而講，於病名上，又甚荒唐，
惟願觀幼科書者，當知其背膠不通，勿為其所惑，則幸甚，今觀先生案中，
並未當用及驚藥風藥，是明徵也，此症更當兼參東垣立齊景岳諸法而治之，
則無遺蘊矣，〔華岫雲〕。

<h2>癎痙厥</h2>
周，稚年癎厥，病發迅速，醒來二便自通此係陽氣拂逆，阻其靈竅，
姑與清絡宣通方法，〔熱邪阻竅〕。
犀角、遠志、膽星、黑山梔、元參、菖蒲、連翹、竹葉心。

唐十四，面青脈濡，神呆，舌縮不伸，語寂寂煞，癎症，四肢皆震，口吐涎沫，
此陰風已入脾絡矣，〔陰風入脾絡〕。
人參、生朮、蜈蚣、全蝎、薑汁炒南星、薑汁炒白附。

某，伏邪經旬，發熱不解，唇焦舌渴，暮夜神識不清，慮其邪陷心胞，有痙厥之變，
〔邪逼心胞〕。犀角、捲心竹葉、鮮石菖蒲、連翹、元參心、浙生地。又，化熱液桔，
生地、竹葉心、丹皮、元參、麥冬、生白芍。

吳，冬月伏邪，入春病自裏發，裏邪原無散之理，更誤於禁絕水穀，徒以芩連枳朴，
希圖清火消食，以退其熱，殊不佑胃汁再劫，肝風掀動，變幻痙厥危痾，診視舌絳，
鼻竅黑煤，肌膚甲錯乾燥，渴欲飲水，心中疼熱，何一非肝腎陰液之盡，引水自救，
風陽內爍，躁亂如狂，皆緣醫者未曾嘵得溫邪從陰，裏熱為病，清熱必以存陰為務耳，
今延及一月，五液告涸，病情未為穩當，所恃童真，食穀多歲，錢氏謂幼科易虛實，
望其尚有生機而已，〔熱邪傷陰肝風動〕。
阿膠、生地、天冬、川石斛、雞子黃、元參心。又，鹹潤頗安，其熱邪深入至陰之地，
古云熱深厥深，內涸若此，陰液何以上承，慮其疳蝕殂咽，故解毒佐之，
元參心、真阿膠、真金汁、細生地、天冬、銀花露。又，胃未得穀，風陽再熾，
入暮煩躁，防其復厥。生地、白芍、麥冬、金汁、阿膠、牡蠣、金銀花露。

又，神識略蘇，常欲煩躁，皆是陰液受傷，肝風不息，議毓陰和陽，
生地、牡蠣、阿膠、麥冬、木瓜、生白芍。又，膻中熱熾，神躁舌乾，痰多咳嗆，
皆火刑肺金，宜用紫雪丹一錢。小兒癎痙厥，本屬險症，十中每死二三，奈今之患者，
十中常死六七，其故何也，蓋緣醫者，不察病情，概以芩連鉤藤菖蒲橘紅等，
夾金石之藥投之，以冀清火降痰而已，此醫之不善治也，而最可惡者，
尤在病家之父母，失於調治，有名為愛之，實以剎之之故，何也，小兒諸症，
如發熱無汗，煩躁神昏譫語之頃，或戰汗大汗將止之時，或嘔泄瀉之後，或痙厥漸甦，
或便久閉，而適然大便，或灌藥之後，斯時正氣與病邪交戰之際，若能養得元氣一分，
即退一分病邪，此際小兒，必有昏昏欲睡，懶於言語，氣怯神弱，身不轉動之狀，
此正當養其元神，冀其邪退正復，乃病家父母，偏於此際，張惶驚恐，
因其不語而呼之喚之，因其鼾睡而頻叫醒之，因其不動而搖之拍之，或因微有昏譫，
而必詳詰之，或急欲以湯飲進之，或屢問其痛癢之處，曉曉不已，使其無片刻安寧，
如此必輕變為重，重變為死矣，更有豪富之家，延醫數人，問候者多人，
房中聚者多人，或互談病情病狀，夜則多燃燈燭以照之或，對之哭泣不已，
或信巫不信醫，祈禱疊興，舉家紛擾，此非愛之，實以剎之也，
試以大人之病情體貼之，抑好安然寂靜乎，抑好喧譁動擾乎，此理概可知也，
予曾見一孩，患暑濕初瘧，半月有餘，病勢甚重醫者投以蒼朮白虎湯，夜半發汗，
至寅時身體漸涼，冷汗不止，默默倦睡，口不肯言氣，氣息甚微，醫云六脈安靜，
並不煩躁此病退之象也，因戒其父母，切勿擾動，直至申時汗止聲出，而病已霍然矣，
可見無論大人與小兒諸病，總宜安然寂靜為主，其調養之法，有非筆墨所能罄者，
惟在病瘃能細心體會，醫者能諄諄告戒，勿以余言為迂，則幸甚，更有幼孩發熱昏迷，
手足厥冷，竅絡阻寒哭不出聲，藥難下咽，斯時惟有請善於推拏者，可使立時甦醒，
然後再議用藥，至於治法，癇痙厥本屬三症，與大方相類，茲不重贅，〔華岫雲〕。

徐評，小兒無癎症，不必另立一門，即痙厥亦僅病中之一症耳。

<h2>蟲</h2>
陳七歲，濕傷，脾胃失調，下注注小腸，蟲溺竅而出，糞溏完穀，不可溫補，
〔濕熱〕。黃柏、茯苓、豬苓、槐米、澤瀉、萆薢。又，蟲自小便而出，
經月瀉皆粘膩及不化食物，此非虛寒，皆濕蠶內蘊，運化失司，當苦藥勝濕，
兼理幼稚疳積。○。黃連、黃柏、茅朮、厚朴、澤瀉、槐角子、木通、使君子、淡竹葉，
三服後續進肥兒丸。

龔七歲，濕熱生蟲，腹痛，便溏，惡食。
川連、胡連、生白芍、烏梅、枳實、川椒、炒查、青皮、水法丸。

許，腸有濕熱生䘌蟲，用苦寒引導小腸。
苦楝皮、北秦皮、槐角子、胡粉、黃柏、牡蠣，生研末，豬肚腸一條漂潔，煮丸。

張十三，丹溪云，小兒盜汗不須醫，以體屬純陽，汗乃陽泄故也，至於瘡多，
濕熱浮腫脹滿，得攻下面消，此六腑以通為補也，其少腹痛屢發，亦濕熱生蟲生積，
當以酸苦泄熱。
○。川連、胡連、生白芍、雞肫皮、炒查肉、蘆薈、枳實、苦楝皮、烏梅肉搗丸。

汪十六，肛漏時腫，瀉過白蟲，手足陽明熱甚，〔陽明熱〕。
槐角子、黃柏、榧子肉、生茅朮、樗根白皮、小川連、茯苓、炒地榆、蒸餅為丸。
蟲類雖多，其源皆由飲食停滯，濕熱鬱蒸，變化而成者也，凡面色痿黃，
飲食不為肌膚，起伏作痛，聚散不定，痛止即能飲食，皆有蟲積，或從嘔，或從小便，
或從大便而出，治法當觀其微甚，若蟲劫驟急者，當用攻逐之劑，
如黑丑檳榔大黃胡粉山稜莪朮之類，蟲去則調其脾胃，緩者用酸苦泄熱燥濕，
兼以相制相畏之品，如川連胡連蘆薈苦楝烏梅川椒雷丸蕪荑使君榧肉之類，
脾弱者兼運其脾，囡滯者兼消其滯，蟲症治法，大略如此，〔陸履安〕。

徐評，治蟲有緩治之法，其病勢甚輕，而日久當用膏丸等藥，兼補兼消之，
若劫危急者，必另有峻厲之方，并奇藥秘方，可剎蟲去積，否則元氣消乏，
不可補救矣。

臨證指南醫案終


<h2>附錄</h2>
案中所用諸方，開載於後，以便初學之士查閱。

桂枝湯，桂枝、白芍、灸草、生薑、大棗。

桂枝加附子湯，即桂枝湯加附子。

苓桂朮甘湯，茯苓、白朮、桂枝、炙草。

小建中湯，白芍、桂枝、炙草、生薑、大棗、飴糖。

桂枝去芍孳加蜀漆龍骨牡蠣救逆湯，桂枝、炙草、生薑、大棗、蜀漆、龍骨、牡蠣。

生薑瀉心湯，生薑、乾薑、半夏、黃芩、黃連、甘草、人參、大棗。

甘草瀉心湯，甘草、乾薑、半夏、黃芩、黃連、大棗。

半夏瀉心湯，半夏、黃芩、黃連、人參、炙草、乾薑、大棗。

附子瀉心湯，附子、黃芩、黃連、大黃。

黃芩湯，黃芩、白芍、甘草、大棗。

黃連阿膠湯，黃芩、黃連、白芍、阿膠、雞子黃。

旋覆花代赭石湯，旋覆花、代赭石、人參、半夏、甘草、生薑、大棗。

炙甘草湯又名復脈湯，炙草、桂枝、人參、麻仁、生地、阿膠、麥冬、生薑、大棗。

烏梅丸，烏梅、人參、當歸、黃連、黃柏、桂枝、乾薑、蜀椒、附子、細辛。

白虎湯，石膏、知母、甘草、粳米。

白虎加人參湯，即白虎湯加人參。

竹葉石膏湯，竹葉、石膏、人參、麥冬、半夏、甘草、粳米。

白頭翁湯，白頭翁、秦皮、黃連、黃柏。

大黃黃連瀉心湯，大黃、黃連。

豬膚湯，豬膚、白蜜、白粉。

四逆湯，甘草、乾薑、附子。

人參四逆湯，即四逆湯加人參。

通脈四逆湯，即四逆湯加蔥白，更有隨症加法。

通脈四逆加豬膽汁湯，即通脈四逆湯加豬膽汁。

白通湯，蔥白、乾薑、附子。

白通加豬膽汁湯，即白通湯加豬膽汁人尿。

朮附湯，白朮、附子、甘草、生薑、大棗。

桂枝附子湯，桂枝、附子、甘草、生薑、大棗。

理中湯〔丸同〕，人參、甘草、白朮、乾薑。

吳茱萸湯，吳茱萸、人參、生薑、大棗。

真武湯，茯苓、白芍、白朮、附子、生薑。

桃花湯，赤石脂、乾薑、粳米。

麻黃杏仁甘草石膏湯，麻黃、杏仁、甘草、石膏。

小青龍湯，麻黃、桂枝、白芍、乾薑、細辛、五味子、甘草、半夏。

梔子豉湯，梔子、香豉。

桃仁承氣湯，桃仁、桂枝、大黃、芒硝、甘草。

四逆散，柴胡、枳實、白芍、甘草。

白散，桔梗、貝母、巴豆。

五苓散，豬苓、茯苓、澤瀉、白朮、桂枝。

豬苓湯，豬苓、茯苓、澤瀉、阿膠、滑石。

牡蠣澤瀉散，牡蠣、澤瀉、海藻、蜀漆、葶藶、商陸根、瓜蔞根，右仲景傷寒中方

鱉甲煎丸，
鱉甲、烏扇、黃芩、柴胡、鼠婦、乾薑、大黃、芍藥、桂枝、葶藶、石葦、
厚朴、丹皮、瞿麥、紫威、半夏、人參、䗪蟲、阿膠、蜂窠、赤硝、蜣螂、桃仁、
煆灶下灰、清酒、千金方有海藻大戟，無鼠婦赤硝。

白虎加桂枝湯，即白虎湯加桂枝。

崔氏八味丸，乾地黃、山茱萸、山藥、丹皮、茯苓、澤瀉、附子、桂枝。

桂枝加龍骨牡蠣湯，即桂枝湯加龍骨牡蠣。

酸棗仁湯，棗仁、甘草、知母、茯苓、川芎。

黃耆建中湯，即小建中湯加黃耆。

皂莢丸，皂莢、蜜丸，棗膏湯送。

麥門冬湯，麥冬、半夏、人參、甘草、大棗、粳米。

葶藶大棗瀉肺湯，葶藶、大棗。

千金葦莖湯，葦莖、苡仁、桃仁、瓜瓣。

瓜蔞薤白白酒湯，瓜蔞實、薤白、白酒。

赤石脂丸，蜀椒、烏頭、附子、炮薑、赤石脂。

附子粳米湯，附子、半夏、甘草、粳米、大棗。

當歸生薑羊肉湯，當歸、生薑、羊肉。

甘遂半夏湯，甘遂、半夏、芍藥、甘草〔一本無〕。

木防己湯，木防己、石膏、桂枝、人參。

小半夏湯，半夏、生薑。

外臺茯苓散，茯苓、人參、白朮、枳實、橘皮、生薑。

桂苓五味甘草湯，桂枝、茯苓、五味、甘草。

越婢湯，麻黃、石膏、甘草、生薑、大棗。

防己茯苓湯，防己、黃耆、桂枝、茯苓、甘草。

大半夏湯，半夏、人參、白蜜。

大黃牡丹湯，大黃、丹皮、桃仁、瓜子、芒硝。

當歸建中湯，即小建中湯加當歸。

甘草小麥大棗湯，甘草、小麥、大棗。

旋覆花湯，旋覆花、蔥、新絳。

腎氣丸，與崔氏八味丸同。右金匱要略中方

六味地黃丸，即八味去桂附，煎服名六味地黃湯。

都氣丸，即六味丸加北味，再加附子，名附都氣丸。

還少丹，
熟地、山藥、牛膝、枸杞、山萸、茯苓、杜仲、遠志、五味子、楮實、小茴、巴戟、
蓯蓉、石菖蒲。

丹溪滋陰大補丸，即還少丹去楮實。

黑地黃丸，蒼朮、熟地、五味、乾薑。

虎潛丸，
熟地、虎脛骨、龜板、黃柏、知母、瑣陽、當歸、牛膝、白芍、陳皮、羯羊肉。

天真丸，精羊肉、肉蓯蓉、山藥、當歸、天冬、黃耆、人參、白朮。

三才湯，天冬、熟地、人參。

大造丸，紫河車、龜板、人參、熟地、天冬、麥冬、黃柏、牛膝、杜仲。

人參固本丸，人參、天冬、麥冬、生地、熟地。

補心丸，生地、人參、元參、丹參、棗仁、遠志、茯神、柏子仁、天冬、麥冬、當歸、

五味、桔梗、石菖蒲、辰砂。

枕中丹，龍骨、龜板、遠志、菖蒲。

大補陰丸，黃柏、知母、熟地、龜板、豬脊髓。

滋腎丸，黃柏、知母、肉桂。

斑龍丸，鹿角膠、鹿角霜、熟地、菟絲子、柏子仁。

玉真丸，琉黃、硝石、石膏、半夏、薑汁糊丸。

來復丹，玄精石、硫黃、硝石、五靈脂、青皮、陳皮。

半硫丸，半夏、硫黃。

黑錫丹，黑鉛、硫黃。

二至丸，冬青子、旱蓮草。

參苓白朮散，
人參、茯苓、白朮、甘草、山藥、扁豆、苡仁、建蓮、砂仁、桔梗、陳皮。

玉屏風散，黃耆、防風、白朮。

四君子湯，人參、茯苓、白朮、甘草。

六君子湯，即四君子君陳皮半夏。

異功散，即四君子湯加陳皮、

四獸飲，即六君子湯加烏梅草困生薑大棗。

六神散，即四君子湯加山藥扁豆，薑棗煎。

補中益氣湯，人參、黃耆、白朮、甘草、陳皮、當歸、升麻、柴胡、生薑、大棗。

三拗湯，麻黃、杏仁、甘草。

蔥豉湯，蔥白、淡豆豉。

川芎茶調散，川芎、薄荷、荊芥、羌活、白芷、甘草、防風、細辛，為末，茶調服。

霞天膏，牛肉熬膏加麵。

防風通聖散，防風、荊芥、麻黃、連翹、薄荷、川芎、當歸、白芍、白朮、山梔、
大黃、芒硝、黃芩、石膏、桔梗、甘草、滑石、薑、蔥。

溫膽湯，陳皮、半夏、茯苓、甘草、枳實、竹茹。

十味溫膽湯，即溫湯加人參遠志棗仁熟地。

逍遙散，柴胡、當歸、白芍、茯苓、甘草、煨薑、薄荷，本方加丹皮山梔，
名加味逍遙散。

六和湯，
砂仁、藿香、厚朴、杏仁、半夏、扁豆、木瓜、人參、赤茯苓、白朮、甘草、薑、棗。

藿香正氣散，
藿香、紫蘇、白芷、大腹皮、茯苓、白朮、陳皮、半夏麯、厚朴、桔梗、甘草、薑、
棗。

駐車丸，黃連、阿膠、乾薑、當歸。

越鞠丸，香附、蒼朮、川芎、神麯、山梔。

四物湯，生地、當歸、白芍、川芎。

張子和玉燭散，歸尾、生地、川芎、赤芍、大黃、芒硝、甘草。

歸脾湯，
人參、白朮、茯神、棗仁、龍眼肉、黃耆、當歸、遠志、木香、炙草、生薑、大棗。

人參養榮湯，
人參、茯苓、白朮、甘草、當歸、白芍、熟地、黃耆、肉桂、五味、遠志、陳皮、
加薑棗。

犀角地黃湯，犀角、生地、白芍、丹皮。

地黃飲子，
熟地、巴戟、山萸、蓯蓉、附子、官桂、石斛、茯苓、菖蒲、遠志、麥冬、五味。

活絡丹，川烏、草烏、膽星、地龍、乳香、沒藥。

附中理中湯，即理中湯加附子。

理中安蚘丸，即理中湯去甘草加茯苓川椒烏梅。

連理湯，即理中湯加黃連茯苓。

治中湯，即理中湯加青皮陳皮。

四神丸，破故紙、五味、肉果、吳萸。

清暑益氣湯，
人參、黃耆、白朮、蒼朮、青皮、陳皮、神麴、甘草、麥冬、五味、當歸、黃柏、
澤瀉、升麻、葛根、加薑棗。

生脈散，人參、麥冬、五味。

益元散，滑石、甘草、辰砂。

大順散，乾薑、肉桂、杏仁、甘草。

四苓散，豬苓、茯苓、澤瀉、白朮。

桂苓丸，肉桂、茯苓、蜜丸。

胃苓散，即平胃散合五苓散。

加味腎氣丸，即六味丸加附子肉桂車前牛膝

濬川散，黑牽牛、大黃、甘遂、芒硝、郁李仁、木香。

萆薢分清飲，川萆薢、石菖蒲、烏藥、益智仁、甘草梢、食鹽、茯苓。

禹功散，黑牽牛、茴香、薑汁調或加木香。

瓊玉膏，地黃、茯苓、人參、白蜜，臞仙加琥珀沉香。

通幽湯，當歸、升麻、桃仁、紅花、甘草、生地、熟地。

白虎加蒼朮湯，即白虎湯加蒼朮。

涼膈散，連翹、大黃、芒硝、甘草、山梔、黃芩、薄荷。

當歸龍薈丸，
當歸、龍膽草、山梔、黃連、黃柏、黃芩、大黃、青黛、蘆薈、木香、麝香，蜜丸，
薑湯下。

左金丸，黃連、吳萸、水泛丸。

戊己湯，黃連、吳萸、白芍。

甘靈飲，生地、熟地、天冬、麥冬、石斛、茵陳、黃芩、枳殼、枇杷葉、甘草，
一方加桂苓甘露飲。河間桂苓甘露飲，滑石石膏寒水石甘草白朮茯苓澤瀉豬苓肉桂，
每服五錢。張子和去豬苓，減三石一半，加入參乾葛藿香木香，亦名桂苓甘露飲。

瀉白散，桑皮、地骨皮、甘草、粳米。

導赤散，生地、木通、甘草梢、淡竹葉。

紫雪丹，
黃金、寒水石、石膏、滑石、磁石、升麻、元參、甘草、犀角、羚羊角、沉香、
木香、丁香、朴硝、硝石、辰砂、麝香。

清骨散，銀柴胡、胡黃連、秦艽、鱉甲、地骨皮、青蒿、知母、甘草。

二陳湯，半夏、陳皮、茯苓、甘草、生薑。

二腎散，陳皮、甘草。

控涎丹，甘遂、大戟、白芥子。

滾痰丸，青礞石、沉香、大黃、黃芩、焰硝。

白金丸，白礬、鬱金。

平胃散，蒼朮、厚朴、陳皮、甘草。

橘半枳朮丸，白朮、枳實、橘皮、半夏。

保和丸，山查、神麯、茯苓、半夏、陳皮、蔔子、連翹。

水陸二仙丹，金櫻膏、芡實。

桑螵蛸散，人參、茯神、遠志、石菖蒲、桑螵蛸、龍骨、龜板、當歸。

蠟礬丸，黃蠟、白礬。

膠艾四物湯，即四物湯加阿膠艾葉。

柏子仁丸，柏仁、牛膝、卷柏、澤蘭、續斷、熟地，右汪訒菴醫方集解中方。

補陰益氣煎，人參、當歸、山藥、熟地、陳皮、炙草、升麻、柴胡、生薑。

兩儀膏，人參、熟地、熬膏，白蜜收。

貞元飲，熟地、炙草、當歸。

玉女煎，生石膏、熟地、麥冬、知母、牛膝。

理陰煎，熟地、當歸、炙甘草、乾薑、或加肉桂。

何人飲，何首烏、人參、當歸、陳皮、煨薑。

參附湯，人參、製附子。

耆附湯，黃耆、製附子、加生薑。

青囊斑龍丸，鹿角膠、鹿角霜、柏子仁、菟絲子、熟地、茯苓、補骨脂。

斑龍二至百補丸，
鹿角、黃精、杞子、熟地、菟絲子、金櫻子、天冬、麥冬、牛膝、楮實子、龍眼肉。
已上藥同鹿角熬成膏，加入煉蜜，調入後藥末，杵合為丸。
鹿角霜、人參、黃耆、芡實、茯苓、山藥、知母、熟地、萸肉、五味子，十味為細末，
和前膏為丸。

秫米半夏湯，秫米、半夏。

錢氏益黃散，陳皮、青皮、訶子肉、炙草、丁香。

和中丸，白朮、厚朴、陳皮、半夏、檳榔、枳實、炙草、木香。

東垣和中丸，人參、白朮、炮薑、炙草、陳皮、木瓜。

神保丸，木香、胡椒、乾蝎、巴豆。

子和導水丸，大黃、黃芩、滑石、黑丑。

脾約丸，大黃、杏仁、厚朴、麻仁、枳實、芍藥。

華蓋散，麻黃、蘇子、桑皮、杏仁、赤苓、橘紅、甘草。

石刻安腎丸，
附子、肉桂、川烏、川椒、巴戟、菟絲子、破故、赤石脂、遠志、茯神、
茯苓、蒼朮、山茱萸、杜仲、胡蘆巴、石斛、韭子、小茴、蓯蓉、柏子仁、川楝子、
鹿茸、青鹽、山藥。

王荊公妙香散，人參、龍骨、益智仁、茯神、茯苓、遠志、甘草、硃砂。

豬肚丸，白朮、苦參、牡蠣、豬肚一具、劉松石方。

威喜丸，茯苓、豬苓、黃蠟。

交加飲，生地、生薑。

烏賊魚骨丸，烏賊魚骨、蘆茹〔即茜草根〕、雀卵、鮑魚湯下。

三豆飲，大黑豆、赤小豆、綠豆、甘草水煮。

萬氏牛黃清心丸，黃連、黃芩、山梔、鬱金、辰砂、西牛黃，右景岳全書中方。
已上四部書，諒業醫者必備，故開藥品，其分量炮製加減服法，以及治症，俱未載明，
并內有峻利之方，所服不過幾厘幾粒者，須按方查閱，切勿草率臆度，且不遵古法，
不惟無效，反有遺誤，慎之。

清燥救肺湯，經霜桑葉〔三錢〕、杏仁〔七分去皮尖炒黃〕、麥冬〔一錢二分去心〕、
石膏〔二錢半〕、人參〔七分〕、阿膠〔八分〕、胡麻仁〔一錢炒〕、甘草〔一錢〕、
枇杷葉〔一片去毛筋〕，水一碗，煎六分，食遠服。

進退黃連湯，
川黃連〔薑汁炒一錢半〕、乾薑〔炮一錢半〕、人參〔人乳拌蒸一錢半〕、桂枝〔一錢〕、
半夏〔薑製一錢半〕、大棗，右進法，用本方六味，不製，水三茶鍾，
煎減半，溫服，退法，桂枝不用，黃連減半，或加肉桂五分，如上製，煎服。

當歸桂枝湯，即桂枝湯加當歸。

茯苓桂枝湯，即桂枝湯加茯苓。

參歸桂枝湯，即桂枝湯加人參當歸。

人參建中湯，即建中湯加人參。

參耆建中湯，即建中加當歸黃耆。

歸耆建中湯，即建中湯加當歸黃耆。

吳萸理中湯，即理中湯加吳萸。

人參溫膽湯，即溫膽湯加人參。

黃連溫膽湯，即溫膽湯加黃連。

星附六君子湯，即六君子湯加製南星白附子。

生脈四君子湯，即生脈散合四君子湯。

生脈六味湯，即生脈散合六味湯。

養營湯，即人參養營湯。

六神湯，即陳無擇六神散，即四君子加山藥扁豆。

戊己湯，即四君子湯加陳皮白芍。

苓薑朮桂湯，只此四味。

五子五皮湯，即五皮飲加杏仁蘇子葶藶白芥子蔔子。

加桂理中湯，即理中湯加桂。

子和桂苓湯，即子和桂苓飲。

資生丸，
人參、白朮〔土炒〕、苡仁〔各三兩〕、山查肉、神麯、橘紅〔各二兩〕、扁豆、蓮肉、
厚朴〔各一兩〕、山藥、茯苓、麥芽、芡實〔各一兩半〕、桔梗、甘草〔炙〕、
藿香〔各五錢〕、澤瀉、川黃連、白豆蔻〔各三錢半〕，右製為末，煉蜜丸，每丸重二錢，
每服一丸，醉飽後二丸，細嚼淡薑湯下。

聚精丸，黃魚螵膠〔一觔切碎蛤粉炒〕、沙苑蒺藜〔八兩馬乳浸隔湯煮一炷香〕，
右為末，煉蜜丸，每服八十丸，白湯下。

禹餘糧丸，
蛇含石〔本草名蛇黃大者三兩醋煆透〕、禹餘糧石〔三兩層數多者佳醋煆透〕、
鋼鍼砂〔五兩醋煆透〕，三物各研極細，配入下項藥。
羌活、川芎、三稜、蓬朮、白蔻、
白蒺、陳皮、青皮、木香、大茴〔炒〕、牛膝、當歸、炮薑、附子〔炮〕、肉桂〔各五錢〕，
右製為末，入前藥拌勻，神麯糊為丸，如桐子大，
食前溫酒或白湯送下三十丸至五十丸，最要忌鹽，一毫不可入口，否則病發愈甚，
日三服，兼用溫和調和調補藥助之，此方又名大鍼砂丸，此方去附子蓬朮青皮加茯苓，
葉氏名鍼砂丸。

小溫中丸，
白朮〔二兩〕、茯苓〔一兩〕、陳皮〔一兩〕、熟半夏〔一兩〕、甘草〔三錢〕、神麯
〔炒一兩〕、生香附〔一兩半〕、苦參〔炒五錢〕、黃連〔炒五錢〕、
鍼砂〔醋炒紅研如飛麵一兩半〕，為末，醋水各半，打神麯糊為丸子大，每服七八十丸，
白朮六錢陳皮一錢生薑一片煎湯下，虛甚者加人參一錢，本方去黃連加厚朴半兩，
忌口，病輕服至六七兩，小便長甚者服一觔，小便始長。

繆仲淳脾腎雙補丸，
人參、蓮肉〔炒〕、山萸〔烘〕、山藥〔炒各一觔〕、五味子〔蜜蒸〕、菟絲子〔各一觔半〕、
橘紅、砂仁〔炒各六兩〕、車前子〔米泔洗〕、巴戟肉〔甘草汁煮各十二兩〕、
肉豆蔻〔十兩〕、補骨脂〔鹽水浸二日炒一觔〕，右為末，煉蜜丸，如虛而有火者，
或火盛肺熱者，去人參肉豆蔻巴補骨脂，忌羊肉羊血。

阿魏丸，
阿魏〔七錢〕、鱉甲〔二兩〕、黃耆、廣皮、枳實、柴胡、白朮〔各一兩〕、青皮、草果、
黃芩、當歸、茯苓〔各八錢〕、白蔻仁〔七錢〕、山查〔一兩〕、神麯〔一兩〕、延胡、
水法丸。又方，阿魏、連翹、胡黃連、山查、青皮、山稜、蓬朮、陳皮、半夏、麥芽、
厚朴、萊菔子、甘草。

更衣丸，硃砂〔五錢研〕、蘆薈〔七錢研〕，好酒和丸，每服一錢二分。

濟生腎氣丸，即八味丸加車前牛膝，葉氏用茯苓八兩為君，熟地只用四兩，
又薛氏濟生丸分量不同。

海粉丸，
蛤粉、瓜蔞實、杏仁〔各一兩〕、廣皮、紫蘇〔各二兩〕、白朮、土貝母〔各四兩〕、
紫苑〔三兩〕、木香〔五錢〕，煉蜜丸。

蔥白丸，
熟地〔四兩〕、白芍、當歸、川楝子、茯苓〔各二兩〕、川芎、枳殼、厚朴、青皮、
神麯、麥芽〔各一兩半〕、三稜、蓬朮〔各一兩〕、乾薑、大茴、木香〔各七錢〕、
肉桂〔五錢〕，用蔥白汁丸。又方，人參、阿膠、川芎、當歸、厚朴、用蔥白汁丸。

安胃丸，
烏梅、川椒、附子、桂枝、乾薑〔各一兩〕、黃柏〔二兩〕、黃連〔五錢〕、川楝子肉、
廣皮、青皮〔各二兩〕、白芍〔三兩〕、人參〔量加如有邪者可勿用〕，
再用川椒烏梅湯法丸，一方無廣皮，有當歸細辛。

妙香丸，
巴豆〔三百十五粒去皮心膜炒熟研如麵〕、牛黃〔研〕、龍腦〔研〕、麝香〔研〕、
輕粉〔研各三兩〕、硃砂〔研飛九兩〕、真金箔〔九十片〕，右各研勻，煉黃蠟六兩，
入白蜜三分同煉，勻為丸，每兩作三十丸。

海蛤丸，
天冬、瓜蔞霜、海浮石、蛤粉、風化硝、桔梗、橘紅、香附、竹瀝、薑汁、蜜丸。

朮菟丸，白朮、菟絲。又景岳新方苓朮菟絲丸。

局方龍薈丸，即當歸龍薈丸。

白蒺藜丸，即一味，用山梔湯製為丸，用大豆黃卷湯送下。

禹糧石脂丸，即二味為丸

橘朮丸，即二味為丸。

真武丸，即真武湯作丸。

歸脾丸，即歸脾湯料入丸。

桑麻丸，桑葉、黑芝麻、蜜丸。

濬川丸，即濬川散。

禹功丸，即禹功散。

生脈六味丸，即六味丸合生脈散。

肥兒丸，景岳全書中有四方。

益母丸，此方不一總用益母草膏為君，有加四物香附山查者，有去山查加阿膠者，
有加八珍香附砂仁查肉者。

東垣清心涼膈散，連翹、薄荷、黃芩、山梔、桔梗、甘草、竹葉、水煎服。

金鈴子散，金鈴子〔即川楝子去核一兩〕，延胡索〔一兩〕，為末，每服三錢，
酒調服水煎服亦可。

虎杖散，
杜牛膝根汁〔二三兩古方本用虎杖草汁今人不識草故以土牛膝根汁代之〕、
當門子麝香〔一分研〕，右將麝香入汁中和勻，膈湯燉溫服。

葛可久花蕊石散，花芘石。煆存性，研如粉，以童便一盞，男人入酒少許，
女人入醋少許，煎溫食後調服三錢，甚者五錢，能使瘀血化為黃水，後用獨參湯補之。

歸芍異功散，即異功散加當歸白芍。

雞鳴散，
牛蒡子〔炒香研細臨服加入雄雞血五匙狀元紅酒少許調勻以炒荊芥三分煎湯送〕。

通聖散，即防風通聖散。

歸耆異功散，即異功散加當歸黃耆。

香砂異功散，即異功散加木香砂仁。

正氣散，即藿香正氣散。

玉壺丹，即扁鵲玉壺丸。治命門火衰，陽氣暴絕，寒水臌脹，卻有神效，
古吳王晉三先生得異授製法，當宗之。好硫黃八兩，配真麻油八兩，以硫打碎，
入冷油內燉爐上，炭火宜微勿烈，以桑條徐調，候硫溶盡，即傾入大火內，
急攙去上面油水，其色如金，取缸底淨硫，稱見若干兩，仍配香麻油若干兩，
照前火候再溶再傾，連前共三轉，第四轉用真棉花核油配硫若干兩，照前火候再溶，
再傾入大水內，攙去上面油水，其色如絳，第五轉用肥皂四兩，水中同煮六時，
第六轉用皂莢四兩，水中同煮六時，拔淨製硫之油，攙去其水，其色如硫火之紫，
第七轉用爐中炭灰淋鹹水製六時，第八轉用水荳腐製六時，拔淨皂鹹之性，
第九轉用田字草〔出水荒稻田中甚葉如田字八九月採〕，搗汁，和水煮六時，
臨用研如飛麵，凡淨硫一兩，配炒糯米粉二兩，或水法或濕搗為丸，
每服以硫三分為準漸加至一錢止，開水溫下。

回生丹，
大黑豆〔三升用水浸取殼用絹袋盛殼同豆煮熟去豆不用將殼晒乾其汁留用〕、
紅花〔三兩炒黃色入好酒四婉煎十餘滾去渣存汁聽用〕、
蘇木〔三兩河水五碗煎汁三碗聽用〕、大黃〔一斛為末〕、陳米醋〔丸觔〕，
右將大黃末一觔，入淨鍋，下醋三觔，文火熬，用長木筋不住手攪之，將成膏，
再加醋三觔熬之，又加醋三觔，次第加畢，然後下黑豆汁三碗，次下蘇木汁，
次下紅花汁，熬成大黃膏，取入瓦盆盛之，大黃鍋焦亦鏟下，入後藥同磨。
人參〔二兩〕、川芎、當歸、熬地、茯苓、香附、延胡、蒼朮〔米泔浸炒〕、桃仁、
蒲黃〔各兩〕、烏藥〔二兩〕、牛膝、地榆、橘紅、白芍、羌活、炙草、五靈脂、山萸、
三稜〔各五錢〕、良薑、木香〔各四錢〕、木瓜、青皮、白朮〔各三錢〕、益母草
〔二兩〕、乳香、沒藥〔各二錢〕、馬鞭草〔五錢〕、秋葵子〔三錢〕，右三十味，
并前黑豆殼共晒乾為細末，入石臼內，下大黃膏，再下煉熟蜜一觔，共搗千搥為丸，
每丸重二錢七分，靜室陰乾二十餘日，不可烘晒，乾後止重二錢，外以蠟作殼護之，
用時去蠟調服。一方無益母草馬鞭草秋葵子三味，并不用蜜，醋止用八碗。

至寶丹，
犀角〔鎊〕、硃砂〔研水飛〕、雄黃〔研水飛〕、琥珀〔研〕、玳瑁〔各一兩鎊〕、
水安息香〔一兩無灰酒熬成膏如無以旱安息香代之〕、西牛黃〔五錢〕、麝香〔一錢〕、
龍腦〔一錢〕、金銀箔〔各五十片〕，為極細末，將安息香膏重湯煮，入諸藥搜和，
分作百丸，蠟護，臨服剖白，用參湯化下。

紫金丹，牛黃、冰片、狗寶、鴉片〔各六分〕、廣木香〔二兩〕，右為末，人乳丸，
重五厘，金箔為衣。

震靈丹，禹糧石、赤石脂、紫石英、代赭石〔各四兩〕，上四味作小塊，入淨鍋中，
鹽泥封固，候乾，用炭十觔煆，炭盡為度，入地出火氣，必得二晝夜，研細末。
乳香〔二兩〕、沒藥〔二兩〕、硃砂〔水飛一兩〕、五靈脂〔二兩〕，為末。同煎四味香勻，
糯米飯丸，宜堅細。

四順清涼飲，大黃、當歸、芍藥、甘草，各等分，水煎服。

露薑飲，人參、生薑，水煎，露一宿，空心隔湯燉溫服。

子和桂苓飲，即桂苓甘露飲。

七香餅，
香附〔一兩二錢〕、丁香皮〔一兩二錢〕、甘松〔八錢〕、益智仁〔六錢〕、砂仁〔二錢〕、
蓬朮〔二錢〕、廣皮〔二錢〕、阿膠雞子黃湯〔非黃連阿膠湯〕、河間中滿分消湯、
清阿膠丸、蠲痛丹、香連飲、已上五方俟考。按先生雖善用古方，然但取其法，
而並不膠柱，觀其加減之妙，如復脈建中瀉心等類，至用牡蠣澤瀉散，只取此二味，
故案中有但書用某方，而不開明藥味者，決非盡用板方，必有加減之處，
觀者以意會之可也。論中所述諸方開列於後以便查閱。

麻黃人參芍藥湯，桂枝、麻黃、黃耆、炙草、白芍、人參、麥冬、五味、當歸。

甘草湯，生甘草。

生薑甘草湯，生薑、人參、甘草、大棗。

調中益氣湯，即補中益氣湯去當歸白朮加木香蒼朮。

升陽益胃湯，
羌活、防風、獨活、白芍〔各五錢〕、廣皮〔四錢〕、黃耆〔二兩〕、人參、半夏、
炙甘草〔各五錢〕、柴胡、黃連〔各二錢〕、白朮、茯苓、澤瀉〔各三錢〕，
每服三錢，薑棗煎。

桂枝黃連湯，即仲景黃連湯。黃連、桂枝、乾薑、人參、半夏、炙草。

溫脾湯，
乾薑、肉桂心、熟附子、炙草、枳實、厚朴〔各二兩〕、大黃〔四錢〕、用一兩水煎服。

橘皮湯，橘皮、生薑。

橘皮竹茹湯，橘皮、竹茹、大棗、生薑、甘草、人參。

生薑半夏湯，半夏、生薑汁。

蒼朮石膏湯，蒼朮、石膏、知母、甘草。

滋燥養營湯，當歸、生地、熟地、白芍、甘草、黃芩、秦艽、防風。

蘭草湯，蘭草〔即省頭草〕，水煎服。

潔古芍藥湯，芍藥、歸尾、黃芩、黃蓮、大黃、木香、檳榔、甘草、肉桂。

葛根芩連湯，葛根、甘草、黃芩、黃連。

茅朮理中湯，即理中湯白朮換茅朮。

厚朴三物湯，厚朴、大黃、枳實。

厚朴溫中湯，厚朴、陳皮、甘草、木香、草蔻、乾薑、茯苓。

下瘀血湯，大黃、桃仁、䗪蟲。

舒筋湯，
赤芍、海桐皮、當歸、白朮〔各錢半〕、片薑黃〔二錢〕、羌活、炙草〔各一錢〕，水薑煎，
去渣，磨入沉香汁少許，食前服。

通氣防風湯，
柴胡、升麻、黃耆〔各一錢〕、防風、陳皮、羌活、人參、甘草〔各五分〕、藁本、
青皮〔各二分〕、蔻仁〔二分〕、黃柏〔一分〕。

元參升麻湯，元參、升麻、殭蠶、牛蒡、連翹、防風、黃芩、黃連、桔梗、甘草。

芎歸湯，川芎、當歸。

澤朮湯，濁瀉、白朮。

茵陳四逆湯，附子、乾薑、炙草、茵陳。

坎炁湯〔即坎炁丹〕，坎炁、人乳粉、熟地、人參、枸杞子，酒釀白蜜同煉搗丸，
米飲送。

補血湯，黃耆、當歸。

黃連竹茹橘皮半夏湯，黃連、竹茹、橘皮、半夏。

左歸丸，熟地、山藥、枸杞、山萸、牛膝、菟絲子、鹿角膠、龜膠。

右歸丸，熟地、山藥、枸杞、山萸、菟絲子、鹿角膠、杜仲、當歸、肉桂、附子。

金剛丸，萆薢、杜仲、肉蓯蓉、菟絲子。

四斤丸，木瓜、天朮、蓯蓉、牛膝、附子、虎骨，或加乳香沒藥。

柏子仁丸，柏子仁、人參、白朮、半夏、北味、牡蠣、麻黃根、麥麩、棗肉丸。

五仁丸，火麻仁、郁李仁、柏子仁、松子仁、桃仁。

指迷丸，茯苓丸，即指迷茯苓丸。

清六丸，滑石、甘草、紅麯。

蘇合香丸，
蘇合香、安息香、犀角、冰片、射香、香附、木香、薰陸香、沉香、丁香、白朮，

煉蜜丸，硃砂為衣，外作蠟丸。

五癎丸，硃砂、真珠、雄黃、水銀、黑鉛，煉蜜丸如麻子大，每服三四丸。

硃砂安神丸，硃砂、黃連、生地、當歸、甘草。

人參丸，人參、茯苓、茯神、棗仁、遠志、益智仁、牡蠣、硃砂、棘肉丸。

茯菟丸，茯苓、菟絲子、建蓮、酒糊丸，或五味子。

苓朮菟絲丸，茯苓、白朮、菟絲子、蓮肉、山藥、炙草、五味子、杜仲。

濟生固精丸，牡蠣、菟絲子、韭子、龍骨、北五味、桑螵蛸、白石脂、茯苓。

家韭子丸，
家韭子、鹿茸、肉蓯蓉、牛膝、菟絲子、熟地、當歸、巴戟、杜仲、石斛、肉桂、
炮薑。

烏雞煎丸，
烏骨雄雞〔一隻〕、烏藥、蛇床子、丹皮、白朮、人參、黃耆〔各一兩〕、
茅朮〔米泔浸一兩半〕、海桐皮、紅花、白芍、肉桂、附子〔炮〕、川烏〔炮〕、莪朮、
陳皮〔各二兩〕、熟地〔洗焙〕、延胡、木香、肉果、草果、琥珀〔各五錢〕，右細剉，
以烏雞燖去毛及腸雜，將上藥納雞肚內，用新磁瓶以好酒一斗同煮令乾，去雞骨，
以津單盛焙乾為末，煉蜜和丸如桐子大，每服三十丸，隨症用湯引下。

安蚘丸，即理中安蚘丸。

候氏黑散，
菊花、白朮、防風、桔梗、黃芩、細辛、茯苓、牡蠣、人參、礬石、當歸、乾薑、
川芎、桂枝，為散，酒服。

雞金散，雞內金、沉香、砂仁、陳香櫞皮。

天水散，即六一散。

本事方神效散，白海浮石、蛤粉、蟬蛻，為細末。用大鯽魚膽七箇，調服三錢。

人參敗毒散，
人參、羌活、獨活、柴胡、前胡、川芎、桔梗、茯苓、甘草、枳殼、薄荷、生薑。

瓜蒂散，瓜蒂、赤小豆、香豉。

蒼耳散，白芷、薄荷、辛夷、蒼耳，為末，蔥茶湯調服。

聖濟透關散，雄黃、豬牙皂莢、藜蘆，等分研末，先含水一口，用藥吹鼻，
即吐去水，備急如聖散有白礬等分。

花蕊石散
花蕊石〔四兩〕、硫黃〔一兩研細〕。泥封煆赤。服一錢。童便下。

失笑散
蒲黃、五靈脂。

五積散
白芷、陳皮、厚朴、當歸、川芎、芍藥、茯苓、桔梗、蒼朮、枳殼、半夏、麻黃、
乾薑、肉桂、甘草、薑、蔥。

牛黃膏，牛黃〔二錢半〕、硃砂、鬱金、丹皮〔各三錢〕、冰片〔一錢〕、甘草〔一錢〕，
煉蜜丸如舶子大，每服一丸，新水化下。

三才封髓丹，天冬、熟地、人參、黃柏、砂仁、甘草。

琥珀黑龍丹〔即黑龍丹〕，
當歸、五靈脂、川芎、良薑、熟地〔各二兩剉碎入砂鍋內紙筋鹽泥固濟火煆過〕、
百草霜〔一兩〕、硫黃、乳香〔各二錢〕、琥珀、花蕊石〔各一錢〕，右為細末，
醋糊丸如彈子大，每用一二丸，炭火煆紅，投入生薑自然汁浸碎，以童便合酒調灌¸。

左歸飲，熟地、山藥、枸杞、炙草、茯苓、山萸。

右歸飲，即左歸飲去茯苓加杜仲肉桂附子。

溫胃飲，人參、白朮、炮薑、扁豆、當歸、陳皮、炙草。

歸氣飲，熟地、茯苓、扁豆、炮薑、丁香、藿香、炙草、陳皮。

大和中飲，陳皮、枳實、砂仁、麥芽、厚朴、山查、澤瀉。

四柱飲，人參、附子、茯苓、木香。

六柱飲，即四柱飲加肉豆蔻訶子。

五磨飲子，烏藥、沉香、檳榔、枳實、木香、白酒磨服。

生鐵落飲，生鐵落、清水浸研澄，飲水。

普濟消毒飲，黃芩、黃連、陳皮、甘草、元參、連翹、板藍根、牛蒡、薄荷、殭蠶、
升麻、柴胡、桔梗、馬勃、或加人參、便閉加大黃。

清心蓮子飲，石蓮肉、人參、黃耆、茯苓、柴胡、黃芩、地骨皮、麥冬、車前、甘草。

七福飲，人參、熟地、當歸、白朮、棗仁、遠志、炙草。

胃關煎，熟地、白朮、山藥、扁豆、炮薑、吳萸、炙草。

二陰煎，生地、麥冬、棗仁、甘草、元參、茯苓、黃芩、木通。

祕元煎，人參、茯苓、白朮、炙草、棗仁、山藥、芡實、五味、遠志、金櫻子。

固陰煎，人參、熟地、山藥、山萸、遠志、炙草、五味、菟絲子。

保陰煎，生地、熟地、白芍、山藥、川斷、黃芩、黃柏、甘草，

壽脾煎，人參、白朮、炙草、當歸、山藥、棗仁、炮薑、建蓮肉、遠志。

玉鑰匙，馬牙硝〔一兩半〕、硼砂〔五錢〕、白殭蠶〔一錢半〕、冰片〔一字〕，為末，
以紙管吹五分入喉中。

蒲黃酒，蒲黃〔一兩炒褐色〕，清酒十爵沃之，溫服。

<script src='https://williamkpchan.github.io/LibDocs/readbook.js'></script>
</pre></body></html>