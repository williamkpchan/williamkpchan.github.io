<!DOCTYPE html>
<html>
<head>
<meta charset="utf-8">

<style>

a:hover,a:active{color:red}
table.w3-table-all{margin:20px 0}
.top {
 position:relative;
 background-color:black;
 height:68px;
 padding-top:20px;
 line-height:50px;
 overflow:hidden;
 z-index:2;
}
body {
 background-color: #000000;
 color: MediumSeaGreen;
 margin-left: 14%;
 margin-right: 14%;
 font-size: 24px;
}
a { text-decoration: none;
	color: #88D888;}
a:visited { color: #689868;}
A:hover {	color: yellow;}
A:focus {	color: red;}
code { color: gray; background-color: #002010}
pre { color: gray; background-color: #001010}
h1, h2, h3, h4, h5, .goldword {
	color: gold;
}
table{
	width: 100%;
	font-size: 20px;
	border-collapse: collapse;
	border: 1px solid gray;
}
li{
	display: list-item; color: lightgreen; list-style-type:decimal; margin-bottom: 1%; 
}
th{
	border: 1px solid gray;
	font-weight:bold;
	color: lightgreen;
}
td{
	padding:10px;
	border: 1px dotted dimgray;
}}
tr>th:first-child{
	width:40%;
}
tr>td:first-child{
	color: lime;

}
.topic{
    color: lime;
}
.left {
    position: absolute;
    left: 100px;
    color: GoldenRod;
    border: 1px solid GoldenRod;
    padding: 2px;
    font-size: 60%;
}
.bord {
    color: redpink;
    border: 1px solid GoldenRod;
    padding: 1px;
    font-size: 90%;
}
.highlight { 
    color: white;
    background-color: #002030
  }
hr {width: 50%;}
li{
	list-style-type: decimal;
}
#toc, #tocdetail, #tang, #topic {
	margin-left: 25%;
	margin-right: 25%;
	color: gold;
	padding: 1%;
	text-align: left;
	box-shadow: 5px 5px 15px silver;
	border-radius: 5px;
	border: 1px solid DarkSlateGray;
}
#tang, #tocdetail {
	margin-left: 0%;
	margin-right: 0%;
	color: gold;
	padding: 1%;
	text-align: left;
	box-shadow: 5px 5px 15px silver;
	border-radius: 5px;
	border: 1px solid DarkSlateGray;
    font-size: 85%;
}

.mywords{
    color: Crimson;
}
.orangeword{
    color: orange;
}
.remarks {
	font-size: 22px;
	color: MediumSeaGreen;
.orangeword{
    color: orange;

}
}
</STYLE>

<script src="https://ajax.googleapis.com/ajax/libs/jquery/1.5/jquery.js"></script>
<script>
$(document).ready(function(){
    $('h1, h2, h3, h4, h5, .goldword, .topic, li, .orangeword').click(function(){
    parent.history.back();
    return false;
    });
});
</script>

</head><body>

<center><h2>溫病條辨</h2>清 吳瑭
<br>
<a href=#toc target="_self">目錄</a> . <a href=#tocdetail target="_self">溫病條辨</a> . <a href=#tang target="_self">湯劑</a> . <a href=#topic target="_self">釋義</a>
<br>
</center>
<div id="toc"><b class="orangeword">目录</b><br><ul></ul></div>
<br>
<br>
<div id="tocdetail"><b class="orangeword">溫病條辨</b><br><ul></ul></div>
<br>
<br>
<div id="tang"><b class="orangeword">湯劑</b><br><ul></ul></div>
<br>
<br>
<div id="topic"><b class="orangeword">釋義</b><br><ul></ul></div>
<br>
<br>

<div>
<h3>序</h3>
夫立德立功立言，聖賢事也，瑭何人斯，敢以自任？緣瑭十九歲時，父病年餘，至於不起，瑭愧恨難名，哀痛欲絕，以為父病不知醫，尚複何顏立天地間，遂購方書，伏讀於苫塊之餘，至張長沙“外逐榮勢，內忘身命”之論，因慨然棄舉子業專事方術。<br><br>
越四載，猶子巧官病溫。<br><br>
初起喉痺，外科吹以冰硼散，喉遂閉，又遍延諸時醫治之，大抵不越雙解散、人參敗毒散之外，其於溫病治法，茫乎未之聞也，後至發黃而死。<br><br>
瑭以初學，未敢妄贊一詞，然於是証，亦未得其要領。<br><br>
蓋張長沙悲宗族之死，作《玉函經》，為後世醫學之祖，奈《玉函》中之《卒病論》，亡於兵火，後世學人，無從仿效，遂至各起異說，得不償失。<br><br>
又越三載，來游京師，檢校《四庫全書》，得明季吳又可《溫疫論》，觀其議論宏闊，實有發前人所未發，遂專心學步焉。<br><br>
細察其法，亦不免支離駁雜，大抵功過兩不相掩，蓋用心良苦，而學術未精也。<br><br>
又遍考晉唐以來諸賢議論，非不珠璧琳琅，求一美備者，蓋不可得，其何以傳信於來茲﹗瑭進與病謀，退與心謀，十閱春秋，然後有得，然未敢輕治一人。<br><br>
癸丑歲，都下溫疫大行，諸友強起瑭治之，大抵已成壞病，幸存活數十人，其死於世俗之手者，不可勝數。<br><br>
嗚呼﹗生民何辜，不死於病而死於醫，是有醫不若無醫也，學醫不精，不若不學醫也。<br><br>
因有志采輯歷代名賢著述，去其駁雜，取其精微，間附己意，以及考驗，合成一書，名曰《溫病條辨》，然未敢輕易落筆。<br><br>
又歷六年，至於戊午，吾鄉汪瑟庵先生促瑭曰︰來歲己未濕土正化，二氣中溫厲大行，子盍速成是書，或者有益於民生乎﹗瑭愧不敏，未敢自信，恐以救人之心，獲欺人之罪，轉相仿效，至於無窮，罪何自贖哉﹗然是書不出，其得失終未可見，因不揣固陋，黽勉成章，就正海內名賢，指其疵謬，歷為駁正，將萬世賴之無窮期也。<br><br>
 

淮陰吳瑭自序。<br><br>

</div>

<div>
<h3>原病篇</h3>

<h4>原病</h4>
<ol>
<li>《六元正紀大論》曰︰辰戌之歲，初之氣，民厲溫病。<br><br></li>
卯酉之歲，二之氣，厲大至，民善暴死，終之氣，其病溫。<br><br>
寅申之歲，初之氣，溫病乃起。<br><br>
丑未之歲，二之氣，溫厲大行，遠近咸若。<br><br>
子午之歲，五之氣，其病溫。<br><br>
己亥之歲，終之氣，其病溫厲。<br><br>

敘氣運，原溫病之始也。<br><br>
每歲之溫，有早暮微盛不等，司天在泉，主氣客氣，相加臨而然也。<br><br>
細考《素問》注自知，茲不多贅。<br><br>
按吳又可謂溫病非傷寒，溫病多而傷寒少，甚通。<br><br>
謂非其時而有其氣，未免有顧此失彼之誚。<br><br>
蓋時和歲稔，天氣以寧，民氣以和，雖當盛之歲亦微；至於凶荒兵火之後，雖應微之歲亦盛，理數自然之道，無足怪者。<br><br>

<li>《陰陽應象大論》曰︰喜怒不節，寒暑過度，生乃不固。<br><br></li>
故重陰必陽，重陽必陰，故曰︰冬傷於寒，春必病溫。<br><br>

上節統言司天之病，此下專言人受病之故。<br><br>

細考宋元以來諸名家，皆不知溫病傷寒之辨。<br><br>
如龐安常之《卒病論》，朱肱之《活人書》，韓□和之《微旨》，王氏之《証治》，劉守真之《傷寒醫鑒》、《傷寒直格》，張子和之《傷寒心鏡》等書，非以治傷寒之法治溫病，即將溫暑認作傷寒，而疑麻桂之法不可用，遂別立防風通聖、雙解通聖、九味羌活等湯，甚至於辛溫藥中加苦寒，王安道《溯洄集》中辨之最詳，茲不再辯。<br><br>
論溫病之最詳者，莫過張景岳、吳又可、喻嘉言三家。<br><br>
時醫所宗者，三家為多，請略陳之︰按張景岳、喻嘉言皆著講寒字，並未理會本文上有“故曰”二字，上文有“重陰必陽、重陽必陰”二句，張氏立論出方，悉與傷寒混，謂溫病即傷寒，襲前人之舊，全無實得，固無足論。<br><br>
喻氏立論，雖有分析，中篇亦混入傷寒少陰、厥陰証，出方亦不能外辛溫發表、辛熱溫裡，為害實甚。<br><br>
以苦心力學之士，尚不免智者千慮之失，尚何怪後人之無從取法，隨手殺人哉﹗甚矣學問之難也﹗吳又可實能識得寒溫二字，所見之証，實無取乎辛溫辛熱甘溫，又不明伏氣為病之理，以為何者為即病之傷寒，何者為不即病待春而發之溫病，遂直斷溫熱之原非風寒所中，不責己之不明，反責經言之謬。<br><br>
瑭推原三子之偏，各自有說︰張氏混引經文，將論傷寒之文，引証溫熱，以傷寒化熱之後，經亦稱熱病故也，張氏不能分析，遂將溫病認作傷寒。<br><br>
喻氏立論，開口言春溫，當初春之際，所見之病，多有寒証，遂將傷寒認作溫病。<br><br>
吳氏當崇禎凶荒兵火之際，滿眼溫疫，遂直辟經文“冬傷於寒、春必病溫”之文。<br><br>
蓋皆各執己見，不能融會貫通也。<br><br>
瑭按伏氣為病，如春溫、冬咳、溫瘧，《內經》已明言之矣。<br><br>
亦有不因伏氣，乃司天時令現行之氣，如前列《六元正紀》所云是也。<br><br>
此二者，皆理數之常者也。<br><br>
更有非其時而有其氣，如又可所云戾氣，間亦有之，乃其變也。<br><br>
惟在司命者善查其常變而補救之。<br><br>

<li>《金匱真言論》曰︰夫精者身之本也，故藏於精者，春不病溫。<br><br></li>

《易》曰︰履霜堅冰至，聖人恆示戒於早，必謹於微。<br><br>
記曰︰凡事豫則立。<br><br>
經曰︰上工不治已病治未病，聖人不治已亂治未亂。<br><br>
此一節當與月令參看，與上條冬傷於寒互看，蓋謂冬傷寒則春病溫，惟藏精者足以避之。<br><br>
故《素問》首章《上古天真論》，即言男女陰精之所以生，所以長，所以枯之理；次章緊接《四氣調神大論》，示人春養生以為夏奉長之地，夏養長以為秋奉收之地，秋養收以為冬奉藏之地，冬養藏以為春奉生之地。<br><br>
蓋能藏精者一切病患皆可卻，豈獨溫病為然哉﹗《金匱》謂五臟元真通暢，人即安和是也。<br><br>
何喻氏不明此理，將冬傷於寒作一大扇文字，將不藏精又作一大扇文字，將不藏精而傷於寒，又總作一大扇文字，勉強割裂《傷寒論》原文以實之，未免有過慮則鑿之弊。<br><br>
不藏精三字須活看，不專主房勞說，一切人事之能搖動其精者皆是，即冬日天氣應寒而陽不潛藏，如春日之發泄，甚至桃李反花之類亦是。<br><br>

<li>《熱論篇》曰︰凡病傷寒而成溫者，先夏至日者為病溫；後夏至日者為病暑，暑當與汗出，勿止。<br><br></li>

溫者，暑之漸也。<br><br>
先夏至，春候也。<br><br>
春氣溫，陽氣發越，陰精不足以承之，故為病溫。<br><br>
後夏至，溫盛為熱，熱盛則濕動，熱與濕搏而為暑也。<br><br>
勿者，禁止之詞。<br><br>
勿止暑之汗，即治暑之法也。<br><br>

<li>《刺志論》曰︰氣盛身寒，得之傷寒；氣虛身熱，得之傷暑。<br><br></li>
此傷寒暑之辨也。<br><br>
經語分明如此，奈何世人悉以治寒法治溫暑哉﹗
<li>《生氣通天論》曰︰因於暑，汗，煩則喘喝，靜則多言。<br><br></li>

暑中有火，性急而疏泄，故令人自汗。<br><br>
火與心同氣相求，故善煩（煩從火從頁，謂心氣不寧，而面若火爍也）。<br><br>
煩則喘喝者，火克金故喘，郁遏胸中清廓之氣，故欲喝而呻之。<br><br>
其或邪不外張而內藏於心，則靜；心主言，暑邪在心，雖靜亦欲自言不休也。<br><br>

<li>《論疾診尺篇》曰︰尺膚熱甚，脈盛躁者，病溫也；其脈盛而滑者，病且出也。<br><br></li>
此節以下，診溫病之法。<br><br>

經之辨溫病分明如是，何世人悉謂傷寒，而悉以傷寒足三陰經溫法治之哉﹗張景岳作《類經》，割裂經文，蒙混成章，由未細心 繹也。<br><br>
尺膚熱脈，火爍精也；脈盛躁，精被火煎沸也；脈盛而滑，邪機向外也。<br><br>

<li>《熱病篇》曰︰熱病三日，而氣口靜人迎躁者，取之諸陽五十九刺，以瀉其熱而出其汗，實其陰以補其不足者。<br><br></li>
身熱甚，陰陽皆靜者，勿刺也；其可刺者，急取之，不汗出則泄。<br><br>
所謂勿刺者，有死征也。<br><br>
熱病七日八日動喘而弦者，急刺之，汗且自出，淺刺手大指間。<br><br>
熱病七日八日脈微小，病者溲血，口中乾，一日半而死，脈代者一日死。<br><br>
熱病已得汗出而脈尚躁，喘，且複熱，勿刺膚，喘甚者死。<br><br>
熱病七日八日脈不躁，躁不散數，後三日中有汗，三日不汗四日死；未曾汗者，勿腠刺之。<br><br>

熱病不知所痛，耳聾不能自收，口乾，陽熱甚，陰頗有寒者，熱在骨髓，死不可治。<br><br>

熱病已得汗而脈尚躁盛，此陰脈之極也，死；其得汗而脈靜者，生。<br><br>
熱病者，脈尚躁盛而不得汗者，此陽脈之極也，死（陽脈之極，雖云死征，較前陰陽俱靜有差，此証猶可大劑急急救陰，亦有活者。<br><br>
蓋已得汗而陽脈躁甚，邪強正弱，正尚能與邪爭，若留得一分正氣，便有一分生理，只在留之得法耳。<br><br>
至陰陽俱靜，邪氣深入下焦陰分，正無捍邪之意，直聽邪之所為，不死何待）。<br><br>
脈盛躁，得汗靜者生。<br><br>

熱病不可刺者有九︰一曰汗不出，大顴發赤，噦者死。<br><br>
二曰泄而腹滿甚者死。<br><br>
三曰目不明，熱不已者死。<br><br>
四曰老人嬰兒，熱而腹滿者死。<br><br>
五曰汗大出，嘔。<br><br>
下血者死。<br><br>
六曰舌本爛，熱不已者死。<br><br>
七曰咳而衄汗不出，出不至足者死。<br><br>
八曰髓熱者死。<br><br>
九曰熱而痙者死，腰折、瘈瘲 、齒噤 也。<br><br>
凡此九者不可刺也。<br><br>

太陽之脈色榮顴骨，熱病也，與厥陰脈爭見者，死期不過三日。<br><br>

少陽之脈色榮頰前，熱病也，與少陰脈爭見者，死期不過三日。<br><br>

此節歷敘熱病之死征，以禁人之刺，蓋刺則必死也。<br><br>
然刺固不可，亦間有可藥而愈者。<br><br>
蓋刺法能泄能通，開熱邪之閉結最速，至於益陰以留陽，實刺法之所短，而湯藥之所長也。<br><br>

熱病三日而氣口靜人迎躁者，邪機尚淺，在上焦，故取之諸陽以泄其陽邪，陽氣通則汗隨之；實其陰以補其不足者，陽盛則陰衰，瀉陽則陰得安其位，故曰實其陰，瀉陽之有餘，即所以補陰之不足，故曰補其不足也（實其陰以補其不足，此一句，實治溫熱之吃緊大綱。<br><br>
蓋熱病未有不耗陰者，其耗之未盡則生，盡則陽無留戀，必脫而死也。<br><br>
真能體味此理，思過半矣。<br><br>
此論中治法，實從此處入手）。<br><br>
身熱甚而脈之陰陽皆靜，脈証不應，陽証陰脈，故曰勿刺。<br><br>

熱病七、八日動喘而弦，喘為肺氣實，弦為風火鼓蕩，故淺刺手大指間，以泄肺氣，肺之熱痺開則汗出。<br><br>
大指間，肺之少商穴也。<br><br>

熱証七、八日脈微小者，邪氣深入下焦血分，逼血從小便出，故溲血，腎精告竭，陰液不得上潮，故口中乾；脈至微小，不惟陰精竭，陽氣亦從而竭矣，死象自明。<br><br>
倘脈實者可治，法詳於後。<br><br>

熱病已得汗，脈尚躁而喘，故知其複熱也；熱不為汗衰，火熱克金故喘，金受火克，肺之化源欲絕，故死。<br><br>
間有可治，法詳於後。<br><br>

熱病不知所痛，正衰不與邪爭也；耳聾，陰傷精欲脫也；不能自收，真氣憊也；口乾熱甚，陽邪獨盛也；陰頗有寒，此寒字，作虛字講，謂下焦陰分頗有虛寒之証，以陰精虧損之人，真氣敗散之象已見，而邪熱不退，未有不乘其空虛而入者，故曰熱在骨髓，死不治也。<br><br>
其有陰衰陽盛而真氣未至潰敗者，猶有治法，詳見於後。<br><br>

熱病已得汗而脈尚躁盛，此陰虛之極，故曰死。<br><br>
然雖不可刺，猶可以藥沃之得法，亦有生者，法詳於後。<br><br>

脈躁盛不得汗，此陽盛之極也。<br><br>
陽盛而至於極，陰無容留之地，故亦曰死。<br><br>
然用藥開之得法，猶可生，法詳於後。<br><br>
汗不出而顴赤，邪盛不得解也；噦，脾陰病也。<br><br>
陰陽齊病，治陽礙陰，治陰礙陽，故曰死也。<br><br>
泄而腹滿甚，脾陰病重也，亦系陰陽皆病。<br><br>
目不明，精散而氣脫也。<br><br>
經曰︰精散視岐，又曰氣脫者目不明。<br><br>
熱猶未已，仍鑠其精而傷其氣，不死得乎﹗老人嬰兒，一則孤陽已衰，一則稚陽未足，既得溫熱之陽病，又加腹滿之陰病，不必至於滿甚，而已有死道焉。<br><br>
汗不出為邪陽盛，嘔為正陽衰；下血者，熱邪深入不得外出，必逼迫陰絡之血下注，亦為陰陽兩傷也。<br><br>
舌本爛，腎脈膽脈心脈皆循喉嚨系舌本，陽邪深入，則一陰一陽之火結於血分，腎水不得上濟，熱退猶可生，熱仍不止，故曰死也。<br><br>
咳而衄，邪閉肺絡，上行清道，汗出邪泄可生，不然則化源絕矣。<br><br>
髓熱者，邪入至深至於腎部也。<br><br>
熱而痙，邪入至深至於肝部也。<br><br>
以上九條，雖皆不可刺，後文亦間立治法，亦有可生者。<br><br>
太陽之脈色榮顴骨為熱病者，按手太陽之脈，由目內 斜絡於顴，而與足太陽交，是顴者兩太陽交處也，太陽屬水，水受火沸，故色榮赤為熱病也；與厥陰脈爭見，厥陰，木也，水受火之反克，金不來生木反生火，水無容足之地，故死速也。<br><br>
少陽之脈色榮頰前為熱病者，按手少陽之脈，出耳前，過客主人前（足少陽穴），交頰至目銳 而交足少陽，是頰前兩少陽交處也，少陽屬相火，火色現於二經交會之處，故為熱病也；與少陰脈爭見，少陰屬君火，二火相熾，水難為受，故亦不出三日而死也。<br><br>

<li>《評熱病論》︰帝曰︰有病溫者，汗出輒複熱，而脈躁疾，不為汗衰，狂言不能食，病名為何？岐伯曰︰病名陰陽交，交者死也。<br><br></li>
人所以汗出者，皆生於穀，穀生於精。<br><br>
今邪氣交爭於骨肉而得汗者，是邪卻而精勝也。<br><br>
精勝則當能食而不複熱。<br><br>
複熱者，邪氣也，汗者，精氣也。<br><br>
今汗出而輒複熱者，邪氣勝也；不能食者，精無俾也；病而留者，其壽可立而傾也。<br><br>
且夫《熱論》曰︰汗出而脈尚躁盛者死。<br><br>
今脈不與汗相應，此不勝其病也，其死明矣。<br><br>
狂言者，是失志，失志者死。<br><br>
今見三死，不見一生，雖愈必死也。<br><br>

此節語意自明，經謂必死之証，誰敢謂生，然藥之得法，有可生之理，前所謂針藥各異用也，詳見後。<br><br>

<li>《刺熱篇》曰︰肝熱病者，小便先黃，腹痛多臥，身熱。<br><br>
熱爭則狂言及驚，脅滿痛，手足躁，不得安臥，庚辛甚，甲乙大汗，氣逆則庚辛日死。<br><br>
刺足厥陰、少陽，其逆則頭痛員員脈引沖頭也。</li><br><br>
【註】<br>
肝病小便先黃者，肝脈絡陰器；又肝主疏泄。<br><br>
肝病則失其疏泄之職，故小便先黃也。<br><br>
腹痛多臥，木病克脾土也。<br><br>
熱爭，邪熱甚而與正氣相爭也。<br><br>

狂言及驚，手厥陰心包病也，兩厥陰同氣，熱爭，則手厥陰亦病也。<br><br>
脅滿痛，肝脈行身之兩旁，脅其要路也。<br><br>
手足躁不得安臥，肝主風，風淫四末，又木病克土，脾主四肢，木病熱，必吸少陰腎中真陰，陰傷，故騷擾不得安臥也。<br><br>
庚辛金日克木，故甚。<br><br>
甲乙肝木旺時，故汗出而愈。<br><br>
氣逆謂病重而不順其可愈之理，故逢其不勝之日而死也。<br><br>
刺足厥陰、少陽，厥陰系本臟，少陽，厥陰之腑也，並刺之者，病在臟，瀉其腑也。<br><br>
逆則頭痛以下，肝主升，病極而上升之故。<br><br>
自庚辛日甚以下之理，余臟仿此。<br><br>

<li>心熱病者，先不樂，數日乃熱。<br><br></li>
熱爭則卒心痛，煩悶善嘔，頭痛面赤無汗；壬癸甚，丙丁大汗，氣逆則壬癸死。<br><br>
刺手少陰、太陽。<br><br>

心病先不樂者，心包名膻中，居心下代君用事，經謂膻中為臣使之官，喜樂出焉，心病故不樂也。<br><br>
卒心痛，凡實痛，皆邪正相爭，熱爭，故卒然心痛也。<br><br>
煩悶，心主火，故煩，膻中氣不舒，故悶。<br><br>

嘔，肝病也，兩厥陰同氣，膻中代心受病，故熱甚而爭之後，肝病亦見也，且邪居膈上，多善嘔也。<br><br>
頭痛，火升也。<br><br>
面赤，火色也。<br><br>
無汗，汗為心液，心病故汗不得通也。<br><br>

<li>脾熱病者，先頭重，頰痛，煩心，顏青，欲嘔，身熱；熱爭則腰痛，不可用俯仰，腹滿泄，兩頷痛；甲乙甚，戊己大汗，氣逆則甲乙死。<br><br></li>
刺足太陰、陽明。<br><br>

脾病頭先重者。<br><br>
脾屬濕土，性重，經謂濕之中人也，首如裹，故脾病頭先重也。<br><br>
頰，少陽部也，土之與木，此負則彼勝，土病而木病亦見也。<br><br>
煩心，脾脈注心也。<br><br>
顏青欲嘔，亦木病也。<br><br>
腰痛不可用俯仰，腰為腎之府，脾主製水，腎為司水之神，脾病不能製水，故腰痛；再脾病胃不能獨治，陽明主合同束而利機關，故痛而至於不可用俯仰也。<br><br>
腹滿泄，脾經本病也。<br><br>
頷痛，亦木病也。<br><br>

<li>肺熱病者，先淅然厥，起毫毛，惡風寒，舌上黃，身熱；熱爭則喘咳，痛走胸膺背，不得太息，頭痛不堪，汗出而寒；丙丁甚，庚辛大汗，氣逆則丙丁死。<br><br></li>
刺手太陰、陽明，出血如大豆，立已。<br><br>

肺病先惡風寒者，肺主氣，又主皮毛，肺病則氣賁郁不得捍衛皮毛也。<br><br>
舌上黃者，肺氣不化則濕熱聚而為黃苔也（按苔字，方書悉作胎。<br><br>
胎乃胎包之胎，特以苔生舌上，故從肉旁。<br><br>
不知古人借用之字甚多。<br><br>
蓋濕熱蒸而生苔，或黃、或白、或青、或黑。<br><br>
皆因病之深淺、或寒、或熱、或燥、或濕而然，如春夏間石上土 之陰面生苔者然。<br><br>
故本論苔字。<br><br>

悉從草不從肉）。<br><br>
喘，氣鬱極也。<br><br>
咳，火克金也。<br><br>
胸膺，背之府也，皆天氣主之，肺主天氣，肺氣鬱極，故痛走胸膺背也，走者，不定之詞。<br><br>
不得太息，氣鬱之極也。<br><br>
頭痛不堪，亦天氣賁郁之極也。<br><br>
汗出而寒，毛竅開，故汗出，汗出衛虛，故惡寒，又肺本惡寒也。<br><br>

<li>腎熱病者，先腰痛， 酸，苦渴數飲，身熱；熱爭則項痛而強， 寒且酸，足下熱，不欲言，其逆則項痛，員員澹澹然；戊己甚，壬癸大汗。<br><br></li>
氣逆則戊己死。<br><br>
刺足少陰、太陽。<br><br>

腎病腰先痛者，腰為腎之府，又腎脈貫脊會於督之長強穴。<br><br>
，腎脈入跟中，以上 內，太陽之脈亦下貫 內，即 也；酸，熱爍液也。<br><br>
苦渴數飲，腎主五液而惡燥，病熱則液傷而燥，故苦渴而飲水求救也。<br><br>
項，太陽之脈，從巔入絡腦，還出別下項︰腎病至於熱爭，臟病甚而移之腑，故項痛而強也。<br><br>
寒且酸，義見上，寒，熱極為寒也；酸，熱爍液也。<br><br>
足下熱，腎脈從小指之下，斜趨足心涌泉穴，病甚而熱也。<br><br>
不欲言，心主言，腎病則水克火也。<br><br>
員員澹澹，狀其痛之甚而無奈也。<br><br>

<li>肝熱病者，左頰先赤；心熱病者，顏先赤；脾熱病者，鼻先赤；肺熱病者，右頰先赤；腎熱病者，頤先赤。<br><br></li>
病雖未發，見赤色者刺之，名曰治未病。<br><br>

此節言五臟欲病之先，必各現端緒於其部分，示人早治，以免熱爭則病重也。<br><br>

<li>《熱論篇》︰帝曰︰熱病已愈，時有所遺者，何也？岐伯曰︰諸遺者，熱甚而強食之，故有所遺也。<br><br></li>
若此者，皆病已衰而熱有所藏，因其穀氣相薄，兩熱相合，故有所遺也。<br><br>
帝曰︰治遺奈何？岐伯曰︰視其虛實，調其逆從，可使必已也。<br><br>
帝曰︰病熱當何禁之？岐伯曰︰病熱少愈，食肉則複，多食則遺，此其禁也。<br><br>

此節言熱病之禁也，語意自明。<br><br>
大抵邪之著人也，每借有質以為依附，熱時斷不可食，熱退必須少食，如兵家堅壁清野之計，必俟熱邪盡退，而後可大食也。<br><br>

<li>《刺法論》︰帝曰︰余聞五疫之至，皆相染易，無問大小，病狀相似，不施救療，如何可得不相移易者？岐伯曰︰不相染者，正氣存內，邪不可干。<br><br></li>
此言避疫之道。<br><br>

按此下尚有避其毒氣若干言，以其想青氣想白氣等，近於祝由家言，恐後人附會之詞，故節之，要亦不能外“正氣存內、邪不可干”二句之理，語意已盡，不必滋後學之惑也。<br><br>

<li>《玉板論要》曰︰病溫虛甚死。<br><br></li>
病溫之人，精血虛甚，則無陰以勝溫熱，故死。<br><br>

<li>《平人氣象論》曰︰人一呼脈三動，一吸脈三動而躁，尺熱曰病溫，尺不熱脈滑曰病風，脈澀曰痺。<br><br></li>
呼吸俱三動，是六、七至脈矣，而氣象又躁急，若尺部肌肉熱，則為病溫。<br><br>
蓋溫病必傷金水二臟之津液，尺之脈屬腎，尺之穴屬肺也，此處肌肉熱，故知為病溫。<br><br>
其不熱而脈兼滑者，則為病風，風之傷人也，陽光受之，尺為陰，故不熱也。<br><br>
如脈動躁而兼澀，是氣有餘而血不足，病則為痺矣。<br><br>
</ol>

</div>

<div>
<h3>溫病條辨 上焦篇</h3>

 
<h4>風溫、溫熱、溫疫、溫毒、冬溫</h4>
<ol>
<li>溫病者︰有風溫、有溫熱、有溫疫、有溫毒、有暑溫、有濕溫、有秋燥、有冬溫、有溫瘧。<br><br></li>
 
此九條，見於王叔和《傷寒例》中居多，叔和又牽引《難經》之文以神其說。<br><br>
按時推病，實有是証，叔和治病時，亦實遇是証。<br><br>
但叔和不能別立治法，而敘於《傷寒例》中，實屬蒙混，以《傷寒論》為治外感之妙法，遂將一切外感悉收入傷寒例中，而悉以治傷寒之法治之。<br><br>
後人亦不能打破此關，因仍苟簡，千餘年來，貽患無窮，皆叔和之作俑無怪見駁於方有執、喻嘉言諸公也。<br><br>
然諸公雖駁叔和，亦未曾另立方法，喻氏雖立治法，仍不能脫卻傷寒圈子，弊與叔和無二，以致後人無所遵依。<br><br>
本論詳加考核，準古酌今，細立治法，除傷寒宗仲景法外，俾四時雜感，朗若列眉；未始非叔和有以肇其端，東垣、河間、安道、又可、嘉言、天士宏其議，而瑭得以善其後也。<br><br>
 
風溫者，初春陽氣始開，厥陰行令，風夾溫也。<br><br>
溫熱者，春末夏初，陽氣弛張，溫盛為熱也。<br><br>
溫疫者，厲氣流行，多兼穢濁，家家如是，若役使然也。<br><br>
溫毒者，諸溫夾毒，穢濁太甚也。<br><br>
暑溫者，正夏之時，暑病之偏於熱者也。<br><br>
濕溫者，長夏初秋，濕中生熱，即暑病之偏於濕者也。<br><br>
秋燥者，秋金燥烈之氣也。<br><br>
冬溫者，冬應寒而反溫，陽不潛藏，民病溫也。<br><br>
溫瘧者，陰氣先傷，又因於暑，陽氣獨發也。<br><br>
 
按諸家論溫，有顧此失彼之病，故是編首揭諸溫之大綱，而名其書曰《溫病條辨》。<br><br>
 
 
<li>凡病溫者，始於上焦，在手太陰。<br><br></li>
 
傷寒由毛竅而入，自下而上。<br><br>
始足太陽。<br><br>
足太陽膀胱屬水，寒即水之氣，同類相從，故病始於此。<br><br>
古來但言膀胱主表，殆未盡其義。<br><br>
肺者，皮毛之合也，獨不主表乎（按人身一臟一腑主表之理，人皆習焉不察。<br><br>
以三才大道言之︰天為萬物之大表，天屬金，人之肺亦屬金，肺主皮毛，經曰皮應天，天一生水；地支始於子，而亥為天門，乃貞元之會，人之膀胱為寒水之腑；故俱同天氣，而俱主表也）﹗治法必以仲景六經次傳為祖法。<br><br>
溫病由口鼻而入，自上而下，鼻通於肺，始手太陰。<br><br>
太陰金也，溫者火之氣，風者火之母，火未有不克金者，故病始於此，必從河間三焦定論。<br><br>
再寒為陰邪，雖《傷寒論》中亦言中風，此風從西北方來，乃發之寒風也，最善收引，陰盛必傷陽，故首郁遇太陽經中之陽氣，而為頭痛身熱等証。<br><br>
太陽陽腑也，傷寒陰邪也，陰盛傷人之陽也。<br><br>
溫為陽邪，此論中亦言傷風，此風從東方來，乃解凍之溫風也，最善發泄，陽盛必傷陰，故首郁遏太陰經中之陰氣，而為咳嗽自汗口渴頭痛身熱尺熱等証。<br><br>
太陰陰臟也，溫熱陽邪也，陽盛傷人之陰也。<br><br>
陰陽兩大法門之辨，可了然於心目間矣。<br><br>
 
夫大明生於東，月生於西，舉凡萬物，莫不由此少陽、少陰之氣以為生成，故萬物皆可名之曰東西。<br><br>
人乃萬物之統領也，得東西之氣最全，乃與天地東西之氣相應。<br><br>
其病也，亦不能不與天地東西之氣相應。<br><br>
東西者，陰陽之道路也。<br><br>
由東而往，為木、為風、為濕、為火、為熱，濕土居中，與火交而成暑，火也者，南也。<br><br>
由西而往，為金、為燥、為水、為寒，水也者，北也。<br><br>
水火者，陰陽之征兆也；南北者，陰陽之極致也。<br><br>
天地營運此陰陽以化生萬物，故曰天之無恩而大恩生。<br><br>
天地營運之陰陽和平，人生之陰陽亦和平，安有所謂病也矣﹗天地與人之陰陽，一有所偏，即為病也。<br><br>
偏之淺者病淺，偏之深者病深；偏於火者病溫、病熱，偏於水者病清、病寒，此水火兩大法門之辨，醫者不可不知。<br><br>
燭其為水之病也，而溫之熱之；燭其為火之病也，而涼之寒之，各救其偏，以抵於平和而已。<br><br>
非如鑒之空，一塵不染，如衡之平，毫無倚著，不能暗合道妙，豈可各立門戶，專主於寒熱溫涼一家之論而已哉﹗瑭因辨寒病之原於水，溫病之原於火也，而並及之。<br><br>
 
<li>太陰之為病，脈不緩不緊而動數，或兩寸獨大，尺膚熱，頭痛，微惡風寒，身熱自汗，口渴，或不渴，而咳，午後熱甚者，名曰溫病。<br><br></li>
 
不緩，則非太陽中風矣；不緊，則非太陽傷寒矣；動數者，風火相煽之象，經謂之燥；兩寸獨大，火克金也。<br><br>
尺膚熱，尺部肌膚熱甚，火反克水也。<br><br>
頭痛、惡風寒、身熱自汗、與太陽中風無異，此處最足以相混，於何辨之？於脈動數，不緩不緊，証有或渴、或咳、尺熱、午後熱甚辨之。<br><br>
太陽頭痛，風寒之邪，循太陽經上至頭與項，而項強頭痛也。<br><br>
太陰之頭痛，肺生天氣，天氣鬱，則頭亦痛也，且春氣在頭，又火炎上也。<br><br>
吳又可謂浮泛太陽經者，臆說也。<br><br>
傷寒之惡寒，太陽屬寒水而主表，故惡風寒、溫病之惡寒，肺合皮毛而亦主表，故亦惡風寒也。<br><br>
太陽病則周身之陽氣鬱，故身熱；肺主化氣，肺病不能化氣，氣鬱則身亦熱也。<br><br>
太陽自汗，風疏衛也；太陰自汗，皮毛開也，肺亦主衛。<br><br>
渴，火克金也。<br><br>
咳，肺氣鬱也。<br><br>
午後熱甚，濁邪歸下，又火旺時也，又陰受火克之象也。<br><br>
 
<li>太陰風溫、溫熱、溫疫、冬溫，初起惡風寒者，桂枝湯主之；但熱不惡寒而渴者，辛涼平劑銀翹散主之。<br><br></li>
溫毒、暑溫、濕溫、溫瘧，不在此例。<br><br>
 
按仲景《傷寒論》原文，太陽病（謂如太陽証，即上文頭痛身熱惡風自汗也），但惡熱不惡寒而渴者，名曰溫病，桂枝湯主之。<br><br>
蓋溫病忌汗，最喜解肌，桂枝本為解肌，且桂枝芳香化濁，芍藥收陰斂液，甘草敗毒和中、薑、棗調和營衛，溫病初起，原可用之。<br><br>
此處卻變易前法，惡風寒者主以桂枝，不惡風寒主以辛涼者，非敢擅違古訓也。<br><br>
仲景所云不惡風寒者，非全不惡風寒也，其先亦惡風寒，迨既熱之後，乃不惡風寒耳，古文簡、質，且對太陽中風熱時亦惡風寒言之，故不暇詳耳。<br><br>
蓋寒水之病，冬氣也，非辛溫春夏之氣，不足以解之，雖曰溫病，既惡風寒，明是溫自內發，風寒從外搏，成內熱外寒之証，故仍舊用桂枝辛溫解肌法，俾得微汗，而寒熱之邪皆解矣。<br><br>
溫熱之邪，春夏氣也，不惡風寒，則不兼寒風可知，此非辛涼秋金之氣，不足以解之。<br><br>
桂枝辛溫，以之治溫，是以火濟火也，故改從內經“風淫於內、治以辛涼、佐以苦甘”法。<br><br>
 
 <span class="orangeword">桂枝湯方</span>
<br>桂枝（六錢）芍藥（炒，三錢）炙甘草（二錢）生薑（三片）大棗（去核，二枚）<br>煎法服法，必如傷寒論原文而後可，不然，不惟失桂枝湯之妙，反生他變，病必不除。<br><br>
 
 <span class="orangeword">辛涼平劑銀翹散方</span> 
連翹（一兩）銀花（一兩）苦桔梗（六錢）薄荷（六錢）竹葉（四錢）生甘草（五錢）芥穗（四錢）淡豆豉（五錢）牛蒡子（六錢） 
<br>上杵為散，每服六錢，鮮葦根湯煎，香氣大出，即取服，勿過煎。<br><br>
肺藥取輕清，過煎則味濃而入中焦矣。<br><br>
病重者，約二時一服，日三服，夜一服；輕者三時一服，日二服；夜一服；病不解者，作再服。<br><br>

<br><br>蓋肺位最高，藥過重，則過病所，少用又有病重藥輕之患，故從普濟消毒飲時時清揚法。<br><br>
今人亦間有用辛涼法者，多不見效，蓋病大藥輕之故，一不見效，隨改弦易轍，轉去轉遠，即不更張，緩緩延至數日後，必成中下焦証矣。<br><br>
胸膈悶者，加藿香三錢、鬱金三錢︰護膻中；渴甚者，加花粉；項腫咽痛者，加馬勃、元參，衄者，去芥穗、豆豉，加白茅根三錢、側柏炭三錢、梔子炭三錢；咳者，加杏仁利肺氣；二、三日病猶在肺，熱漸入裡，加細生地、麥冬保津液；再不解或小便短者，加知母、黃芩、梔子之苦寒，與麥、地之甘寒，合化陰氣，而治熱淫所勝。<br><br>
 
方論按溫病忌汗，汗之不惟不解，反生他患。<br><br>
蓋病在手經，徒傷足太陽無益；病自口鼻吸受而生，徒發其表亦無益也。<br><br>
且汗為心液，心陽受傷，必有神明內亂，譫語癲狂、內閉外脫之變。<br><br>
再，誤汗雖曰傷陽，汗乃五液之一，未始不傷陰也。<br><br>
 
《傷寒論》曰︰“尺脈微者為裡虛，禁汗，”其義可見。<br><br>
 
其曰傷陽者，特舉其傷之重者而言之耳。<br><br>
溫病最善傷陰，用藥又複傷陰，豈非為賊立幟乎？此古來用傷寒法治溫病之大錯也。<br><br>
至若吳又可開首立一達原飲，其意以為直透膜原，使邪速潰，其方施於藜藿壯實人之溫疫病，容有愈者，芳香辟穢之功也；若施於膏粱紈及不甚壯實人，未有不敗者。<br><br>
蓋其方中首用檳榔、草果、濃朴為君︰夫檳榔，子之堅者也，諸子皆降，檳榔苦辛而溫，體重而堅，由中走下，直達肛門，中下焦藥也。<br><br>
草果亦子也，其氣臭烈大熱，其味苦，太陰脾經之劫藥也；濃朴苦溫，亦中焦藥也，豈有上焦溫病，首用中下焦苦溫雄烈劫奪之品，先劫少陰津液之理﹗知母、黃芩，亦皆中焦苦燥裡藥，豈可用乎？況又有溫邪游溢三陽之說，而有三陽經之羌活、葛根、柴胡加法，是仍以傷寒之法雜之，全不知溫病治法，後人止謂其不分三焦，猶淺說也。<br><br>
其三消飲加入大黃、芒硝，惟邪入陽明，氣體稍壯者，幸得以下而解，或戰汗而解，然往往成弱証，虛甚者則死矣。<br><br>
況邪有在衛者，在胸中者，在營者，入血者，妄用下法，其害可勝言耶？豈視人與鐵石一般，並非氣血生成者哉？究其始意，原以矯世醫以傷寒法治病溫之弊，頗能正陶氏之失，奈學未精純，未足為法。<br><br>
至喻氏、張氏多以傷寒三陰經法治溫病，其說亦非，以世醫從之者少。<br><br>
而宗又可者多，故不深辨耳。<br><br>
本方謹遵內經“風淫於內，治以辛涼，佐以苦甘；熱淫於內，治以鹹寒，佐以甘苦”之訓（王安道《溯洄集》，亦有溫暑當用辛涼不當用辛溫之論，謂仲景之書，為即病之傷寒而設，並未嘗為不即病之溫暑而設。<br><br>
張鳳逵集治暑方，亦有暑病首用辛涼，繼用甘寒，再用酸泄酸斂，不必用下之論。<br><br>
皆先得我心者）。<br><br>
又宗喻嘉言芳香逐穢之說，用東垣清心涼膈散，辛涼苦甘。<br><br>
病初起，且去入裡之黃芩，勿犯中焦；加銀花辛涼，芥穗芳香，散熱解毒；牛蒡子辛平潤肺，解熱散結，除風利咽；皆手太陰藥也。<br><br>
合而論之，經謂“冬不藏精，春必溫病”又謂“藏於精者，春不病溫”又謂“病溫虛甚死”，可見病溫者，精氣先虛。<br><br>
此方之妙，預護其虛，純然清肅上焦，不犯中下，無開門揖盜之弊，有輕以去實之能，用之得法，自然奏效，此葉氏立法，所以迥出諸家也。<br><br>
 
 
<li>太陰溫病，惡風寒，服桂枝湯已，惡寒解，余病不解者，銀翹散主之。<br><br></li>
餘証悉減者，減其製。<br><br>
 
太陰溫病，總上條所舉而言也。<br><br>
惡寒已解，是全無風寒，止餘溫病，即禁辛溫法，改從辛涼。<br><br>
減其製者，減銀翹散之製也。<br><br>
 
 
<li>太陰風溫，但咳，身不甚熱，微渴者，辛涼輕劑桑菊飲主之。<br><br></li>
 
咳，熱傷肺絡也。<br><br>
身不甚熱，病不重也。<br><br>
渴而微，熱不甚也。<br><br>
恐病輕藥重，故另立輕劑方。<br><br>
 
 <span class="orangeword">辛涼輕劑桑菊飲方</span>
<br>杏仁（二錢）連翹（一錢五分）薄荷（八分）桑葉（二錢五分）菊花（一錢）苦梗（二錢）甘草（八分）葦根（二錢） 
<br>水二杯，煮取一杯，日二服。<br><br>
二、三日不解，氣粗似喘，燥在氣分者，加石膏、知母；舌絳暮熱，甚燥，邪初入營，加元參（二錢）；犀角（一錢）；在血分者，去薄荷、葦根，加麥冬、細生地、玉竹、丹皮各二錢；肺熱甚加黃芩；渴者加花粉。<br><br>
 
方論此辛甘化風、辛涼微苦之方也。<br><br>
蓋肺為清虛之臟，微苦則降，辛涼則平，立此方所以避辛溫也。<br><br>
今世僉用杏蘇散通治四時咳嗽，不知杏蘇散辛溫，只宜風寒，不宜風溫，且有不分表裡之弊。<br><br>
此方獨取桑葉、菊花者︰桑得箕星之精，箕好風，風氣通於肝，故桑葉善平肝風；春乃肝令而主風，木旺金衰之候，故抑其有餘，桑葉芳香有細毛，橫紋最多，故亦走肺絡而宣肺氣。<br><br>
菊花晚成，芳香味甘，能補金水二臟，故用之以補其不足。<br><br>
風溫咳嗽，雖系小病，常見誤用辛溫重劑銷鑠肺液，致久嗽成勞者不一而足。<br><br>
聖人不忽於細，必謹於微，醫者於此等處，尤當加意也。<br><br>
 

<li>太陰溫病，脈浮洪，舌黃，渴甚，大汗，面赤，惡熱者，辛涼重劑白虎湯主之。<br><br></li>
 
脈浮洪，邪在肺經氣分也。<br><br>
舌黃，熱已深。<br><br>
渴甚，津已傷也。<br><br>
大汗，熱逼津液也。<br><br>
面赤，火炎上也。<br><br>
惡熱，邪欲出而未遂也。<br><br>
辛涼平劑焉能勝任，非虎嘯風生，金退熱，而又能保津液不可，前賢多用之。<br><br>
 
 <span class="orangeword">辛涼重劑白虎湯方</span>
<br>生石膏（研，一兩）知母（五錢）生甘草（三錢）白粳米（一合）
<br>水八杯，煮取三杯，分溫三服，病退，減後服，不知，再作服。<br><br>
 
方論義見法下，不再立論，下仿此。<br><br>
 
 
<li>太陰溫病，脈浮大而芤，汗大出，微喘，甚至鼻孔扇者，白虎加人參湯主之；脈若散大者，急用之；倍人參。<br><br></li>
 
浮大而芤，幾於散矣，陰虛而陽不固也。<br><br>
補陰藥有鞭長莫及之虞，惟白虎退邪陽，人參固正陽。<br><br>
使陽能生陰，乃救化源欲絕之妙法也。<br><br>
汗涌，鼻扇，脈散，皆化源欲絕之征兆也。<br><br>
 
 <span class="orangeword">白虎加人參湯方</span>
<br>即於前方內加人參（三錢）。<br><br>
 
 
<li>白虎本為達熱出表，若其人脈浮弦而細者，不可與也；脈沉者，不可與也；不渴者，不可與也，汗不出者，不可與也；常須識此，勿令誤也。<br><br></li>
 
此白虎之禁也；按白虎剽悍，邪重非其力不舉，用之得當，原有立竿見影之妙，若用之不當，禍不旋踵。<br><br>
懦者多不敢用，未免坐誤事機；孟浪者，不問其脈証之若何，一概用之，甚至石膏用至斤餘之多，應手而效者固多，應手而斃者亦複不少。<br><br>
皆未真知確見其所以然之故，故手下無準的也。<br><br>
 
 
<li>太陰溫病，氣血兩燔者，玉女煎去牛膝加元參主之。<br><br></li>
 
氣血兩燔，不可專治一邊，故選用張景岳氣血兩治之玉女煎。<br><br>
去牛膝者，牛膝趨下，不合太明証之用。<br><br>
改熟地為細生地者，亦取其輕而不重，涼而不溫之義，且細生地能發血中之表也。<br><br>
加元參者。<br><br>
取其壯水製火，預防咽痛失血等証也。<br><br>
 
 <span class="orangeword">玉女煎去牛膝熟地加細生地元參方</span>（辛涼合甘寒法）
<br>生石膏（一兩）知母（四錢）元參（四錢）細生地（六錢）麥冬（六錢）
<br>水八杯，煮取三杯，分二次服，渣再煮一鐘服。<br><br>
 
 
<li>太陰溫病，血從上溢者，犀角地黃湯合銀翹散主之。<br><br></li>
其中焦病者，以中焦法治之。<br><br>
若吐粉紅血水者，死不治；血從上溢，脈七、八至以上，面反黑者，死不治，可用清絡育陰法。<br><br>
 
血從上溢，溫邪逼迫血液上走清道，循清竅而出，故以銀翹散敗溫毒，以犀角地黃清血分之伏熱，而救水即所以救金也。<br><br>
至粉紅水非血非液，實血與液交迫而出，有燎原之勢，化源速絕。<br><br>
血從上溢，而脈至七、八至，面反黑，火極而似水，反兼勝己之化也，亦燎原之勢莫製，下焦津液虧極，不能上濟君火，君火反與溫熱之邪合德，肺金其何以堪，故皆主死。<br><br>
化源絕，乃溫病第一死法也。<br><br>
仲子曰︰敢問死？孔子曰︰未知生，焉知死。<br><br>
瑭以為醫者不知死，焉能救生。<br><br>
細按溫病死狀百端，大綱不越五條。<br><br>
在上焦有二︰一曰肺之化源絕者死；二曰心神內閉，內閉外脫者死。<br><br>
在中焦亦有二︰一曰陽明太實，土克水者死；二曰脾鬱發黃，黃極則諸竅為閉，穢濁塞竅者死。<br><br>
在下焦則無非熱邪深入，消鑠津液，涸盡而死也。<br><br>
 
 <span class="orangeword">犀角地黃湯方</span>（見下焦篇） 
 <span class="orangeword">銀翹散</span>（方見前）
<br>已用過表藥者，去豆豉、芥穗、薄荷。<br><br>
 
 
<li>太陰溫病，口渴甚者，雪梨漿沃之；吐白沫粘滯不快者，五汁飲沃之。<br><br></li>
 
此皆甘寒救液法也。<br><br>
 
 <span class="orangeword">雪梨漿方</span>（甘冷法）
<br>以甜水梨大者一枚薄切，新汲涼水內浸半日，時時頻飲。<br><br>
 
 <span class="orangeword">五汁飲方</span>（甘寒法）
<br>梨汁 荸薺汁 鮮葦根汁 麥冬汁 藕汁（或用蔗漿）
<br>臨時斟酌多少，和勻涼服，不甚喜涼者，重湯燉溫服。<br><br>
 
 
<li>太陰病得之二、三日，舌微黃，寸脈盛，心煩懊，起臥不安，欲嘔不得嘔，無中焦証，梔子豉湯主之。<br><br></li>
 
溫病二、三日，或已汗，或未汗，舌微黃，邪已不全在肺中矣。<br><br>
寸脈盛，心煩懊，起臥不安，欲嘔不得，邪在上焦膈中也。<br><br>
在上者因而越之，故涌之以梔子，開之以香豉。<br><br>
 
 <span class="orangeword">梔子豉湯方</span>（酸苦法）
<br>梔子（搗碎，五枚）香豆豉（六錢）水四杯，先煮梔子數沸，後納香豉，煮取二杯，先溫服一杯，得吐止後服。<br><br>
 
 
<li>太陰病得之二、三日，心煩不安；痰涎壅盛，胸中痞塞欲嘔者，無中焦証，瓜蒂散主之，虛者加參蘆。<br><br></li>
 
此與上條有輕重之分，有有痰無痰之別。<br><br>
重劑不可輕用，病重藥輕，又不能了事，故上條止用梔子豉湯快涌膈中之熱，此以痰涎壅盛，必用瓜蒂散急吐之，恐邪入包宮而成痙厥也。<br><br>
瓜蒂，梔子之苦寒，合赤小豆之甘酸，所謂酸苦涌泄為陰，善吐熱痰，亦在上者因而越之方也。<br><br>
 
 <span class="orangeword">瓜蒂散方</span>（酸苦法）
<br>甜瓜蒂（一錢）赤小豆（研，二錢）山梔子（二錢） 
<br>水二杯，煮取一杯，先服半杯，得吐止後服，不吐再服。<br><br>
虛者加人參蘆一錢五分。<br><br>
 
 
<li>太陰溫病，寸脈大，舌絳而干，法當渴，今反不渴者，熱在營中也，清營湯去黃連主之。<br><br></li>
 
渴乃溫之本病，今反不渴，滋人疑惑；而舌絳且干，兩寸脈大，的系溫病。<br><br>
蓋邪熱入營蒸騰，營氣上升，故不渴，不可疑不渴非溫病也，故以清營湯清營分之熱，去黃連者，不欲其深入也。<br><br>
 
 <span class="orangeword">清營湯</span>（見暑溫門中） 
 
<li>太陰溫病，不可發汗，發汗而汗不出者，必發斑疹，汗出過多者，必神昏譫語。<br><br></li>
發斑者，化斑湯主之；發疹者，銀翹散去豆豉，加細生地、丹皮、大青葉，倍元參主之。<br><br>
禁升麻、柴胡、當歸、防風、羌活、白芷、葛根、三春柳。<br><br>
神昏譫語者，清宮湯主之，牛黃丸、紫雪丹、局方至寶丹亦主之。<br><br>
 
溫病忌汗者，病由口鼻而入，邪不在足太陽之表，故不得傷太陽經也。<br><br>
時醫不知而誤發之，若其人熱甚血燥，不能蒸汗，溫邪鬱於肌表血分，故必發斑疹也。<br><br>
若其表疏，一發而汗出不止，汗為心液，誤汗亡陽，心陽傷而神明亂，中無所主，故神昏。<br><br>
心液傷而心血虛，心以陰為體，心陰不能濟陽，則心陽獨亢，心主言，故譫語不休也。<br><br>
且手經逆傳，世罕知之，手太陰病不解，本有必傳手厥陰心包之理，況又傷其氣血乎﹗ 
 <span class="orangeword">化斑湯方</span>
石膏（一兩）知母（四錢）生甘草（三錢）元參（三錢）犀角（二錢）白粳米（一合）
<br>水八杯，煮取三杯，日三服，渣再煮一鐘，夜一服。<br><br>
 
〔方論〕此熱淫於內，治以鹹寒，佐以苦甘法也。<br><br>
前人悉用白虎湯作化斑湯者，以其為陽明証也。<br><br>
陽明主肌肉，斑家遍體皆赤，自內而外，故以石膏清肺胃之熱，知母清金保肺而治陽明獨勝之熱，甘草清熱解毒和中，粳米清胃熱而保胃液，白粳米陽明燥金之歲谷也。<br><br>
本論獨加元參、犀角者，以斑色正赤，木火太過，其變最速，但用白虎燥金之品，清肅上焦，恐不勝任，故加元參啟腎經之氣，上交於肺，庶水天一氣，上下循環，不致泉源暴絕也，犀角鹹寒，稟水木火相生之氣，為靈異之獸，具陽剛之體，主治百毒蠱疰，邪鬼瘴氣，取其鹹寒，救腎水，以濟心火，托斑外出，而又敗毒辟瘟也；再病至發斑，不獨在氣分矣，故加二味涼血之品。<br><br>
 
 <span class="orangeword">銀翹散去豆豉加細生地丹皮大青葉倍元參方</span>
<br>即於前銀翹散內去豆豉，加︰細生地（四錢）大青葉（三錢）丹皮（三錢）元參（加至一兩）

〔方論〕銀翹散義見前。<br><br>
加四物，取其清血熱；去豆豉，畏其溫也。<br><br>
 
按︰吳又可有托裡舉斑湯，不言疹者，混斑疹為一氣也。<br><br>
考溫病中發疹者，十之七、八。<br><br>
發斑者十之二、三。<br><br>
蓋斑乃純赤，或大片，為肌肉之病，故主以化斑湯，專治肌肉；疹系紅點高起，麻、、痧皆一類，系血絡中病，故主以芳香透絡，辛涼解肌，甘寒清血也。<br><br>
其托裡舉斑湯方中用歸、升、柴、芷、穿山甲，皆溫燥之品，豈不畏其灼津液乎？且前人有痘宜溫、疹宜涼之論，實屬確見。<br><br>
況溫疹更甚於小兒之風熱疹乎﹗其用升、柴，取其升發之義，不知溫病多見於春夏發生之候，天地之氣，有升無降，豈用再以升藥升之乎？且經謂“冬藏精者，春不病溫”，是溫病之人，下焦精氣久已不固，安庸再升其少陽之氣，使下竭上厥乎﹗經謂“無實實，無虛虛，必先歲氣，無伐天和”，可不知耶？後人皆尤而效之，實不讀經文之過也。<br><br>
 
再按︰時人發溫熱之表，二、三日汗不出者，即雲斑疹蔽伏，不惟用升、柴、羌、葛，且重以山川柳發之。<br><br>
不知山川柳一歲三花，故得三春之名，俗轉音三春為山川，此柳古稱檉木，詩所謂“其檉其椐”者是也。<br><br>
其性大辛大溫，生發最速，橫枝極細，善能入絡，專發虛寒白疹，若溫熱氣血沸騰之赤疹，豈非見之如仇乎？夫善治溫病者，原可不必出疹，即有邪郁二、三日，或三、五日，既不得汗，有不得不疹之勢，亦可重者化輕，輕者化無，若一派辛溫剛燥，氣受其災而移於血，豈非自造斑疹乎？再時醫每於疹已發出，便稱放心，不知邪熱熾甚之時，正當謹慎，一有疏忽，為害不淺。<br><br>
再疹不忌瀉，若裡結須微通之，不可令大泄，致內虛下陷，法在中焦篇。<br><br>
 
 <span class="orangeword">清宮湯方</span>
<br>元參心（三錢）蓮子心（五分）竹葉卷心（二錢）連翹心（二錢）犀角尖（磨沖，二錢）連心麥冬（三錢）
<br>〔加減法〕熱痰盛加竹瀝、梨汁各五匙；咯痰不清，加栝蔞皮（一錢五分）；熱毒盛加金汁、人中黃；漸欲神昏，加銀花（三錢）、荷葉（二錢）、石菖蒲（一錢）。<br><br>
 
〔方論〕此鹹寒甘苦法，清膻中之方也。<br><br>
謂之清宮者，以膻中為心之宮城也。<br><br>
俱用心者，凡心有生生不已之意，心能入心，即以清穢濁之品，便補心中生生不已之生氣，救性命於微芒也。<br><br>
火能令人昏，水能令人清，神昏譫語，水不足而火有餘，又有穢濁也。<br><br>
且離以坎為體，元參味苦屬水，補離中之虛；犀角靈異味鹹，辟穢解毒，所謂靈犀一點通。<br><br>
善通心氣，色黑補水，亦能補離中之虛，故以二物為君。<br><br>
蓮心甘苦鹹，倒生根，由心走腎，能使心火下通於腎，又回環上升，能使腎水上潮於心，故以為使。<br><br>
連翹象心，心能退心熱。<br><br>
竹葉心銳而中空，能通竅清心，故以為佐。<br><br>
麥冬之所以用心者，本經稱其主心腹結氣，傷中傷飽，胃脈絡絕，試問去心，焉能散結氣，補傷中，通傷飽，續胃脈絡絕哉？蓋麥冬稟少陰癸水之氣，一本橫生，根顆連絡，有十二枚者，有十四、五枚者，所以然之故，手足三陽三陰之絡，共有十二，加任之尾翳，督之長強，共十四，又加脾之大絡，共十五，此物性合人身自然之妙也，惟聖人能體物象，察物情，用麥冬以通續絡脈。<br><br>
命名與天冬並稱門冬者，冬主閉藏，門主開轉，謂其有開合之功能也。<br><br>
其妙處全在一心之用，從古並未有去心之明文，張隱庵謂不知始自何人，相沿已久而不可改，瑭遍考始知自陶弘景始也，蓋陶氏惑於諸心入心，能令人煩之一語，不知麥冬無毒，載在上品，久服身輕，安能令人煩哉﹗如參、朮、、草，以及諸仁諸子，莫不有心，亦皆能令人煩而悉去之哉？陶氏之去麥冬心，智者千慮之失也。<br><br>
此方獨取其心，以散心中穢濁之結氣，故以之為臣。<br><br>
 
 <span class="orangeword">安宮牛黃丸方</span>
 牛黃（一兩）鬱金（一兩）犀角（一兩）黃連（一兩）朱砂（一兩）梅片（二錢五分）麝香（二錢五分）真珠（五錢）山梔（一兩）雄黃（一兩）金箔衣黃芩（一兩）
<br>上為極細末，煉老蜜為丸，每丸一錢，金箔為衣，蠟護。<br><br>
脈虛者人參湯下，脈實者銀花、薄荷湯下，每服一丸。<br><br>
兼治飛尸卒厥，五癇中惡，大人小兒痙厥之因於熱者。<br><br>
大人病重體實者，日再服，甚至日三服；小兒服半丸，不知再服半丸。<br><br>
 
〔方論〕此芳香化穢濁而利諸竅，鹹寒保腎水而安心體，苦寒通火腑而瀉心用之方也。<br><br>
牛黃得日月之精，通心主之神。<br><br>
犀角主治百毒，邪鬼瘴氣。<br><br>
真珠得太陰之精，而通神明，合犀角補水救火。<br><br>
鬱金草之香，梅片木之香（按冰片，洋外老杉木浸成，近世以樟腦打成偽之，樟腦發水中之火，為害甚大，斷不可用），雄黃石之香，麝香乃精血之香，合四香以為用，使閉固之邪熱溫毒深在厥陰之分者，一齊從內透出，而邪穢自消，神明可複也。<br><br>
黃連瀉心火，梔子瀉心與三焦之火，黃芩瀉膽，肺之火，使邪火隨諸香一齊俱散也。<br><br>
朱砂補心體，瀉心用，合金箔墜痰而鎮固，再合真珠，犀角為督戰之主帥也。<br><br>
 
 <span class="orangeword">紫雪丹方</span>（從本事方去黃金）
 滑石（一斤）石膏（一斤）寒水石（一斤）磁石（水煮二斤，搗煎去渣入後藥）羚羊角（五兩）木香（五兩）犀角（五兩）沉香（五兩）丁香（一兩）升麻（一斤）元參（一斤）炙甘草（半斤）
<br>以上八味，共搗銼，入前藥汁中煎，去渣入後藥。<br><br>
 
朴硝、硝石各二斤，提淨，入前藥汁中，微火煎，不住手將柳木攪，候汁欲凝，再加入後二味。<br><br>
 
辰砂（研細，三兩）麝香（研細，一兩二錢）入煎藥拌勻。<br><br>
合成退火氣，冷水調服一、二錢。<br><br>
 
〔方論〕諸石利水火而通下竅。<br><br>
磁石、元參補肝腎之陰，而上濟君火。<br><br>
犀角、羚羊瀉心、膽之火。<br><br>
 
甘草和諸藥而敗毒，且緩肝急。<br><br>
諸藥皆降，獨用一味升麻，蓋欲降先升也。<br><br>
諸香化穢濁，或開上竅，或開下竅，使神明不致坐困於濁邪而終不克複其明也。<br><br>
丹砂色赤，補心而通心火，內含汞而補心體，為坐鎮之用。<br><br>
諸藥用氣，硝獨用質者，以其水鹵結成，性峻而易消，瀉火而散結也。<br><br>
 
 <span class="orangeword">局方至寶丹方</span>
犀角（鎊，一兩）朱砂（飛，一兩）琥珀（研，一兩）玳瑁（鎊，一兩）牛黃（五錢）麝香（五錢）
<br>以安息重湯燉化，和諸藥為丸一百丸，蠟護。<br><br>
 
〔方論〕此方會萃各種靈異，皆能補心體，通心用，除邪穢，解熱結，共成撥亂反正之功。<br><br>
大抵安宮牛黃丸最涼，紫雪次之，至寶又次之，主治略同，而各有所長，臨用對証斟酌可也。<br><br>
 
 
<li>邪入心包，舌蹇肢厥，牛黃丸主之，紫雪丹亦主之。<br><br></li>
 
厥者，盡也，陰陽極造其偏，皆能致厥。<br><br>
傷寒之厥，足厥陰病也。<br><br>
溫熱之厥，手厥陰病也。<br><br>
舌卷囊縮，雖同系厥陰現証，要之舌屬手，囊屬足也。<br><br>
蓋舌為心竅，包絡代心用事，腎囊前後，皆肝經所過，斷不可以陰陽二厥混而為一，若陶節庵所云︰“冷過肘膝，便為陰寒”，恣用大熱。<br><br>
再熱厥之中亦有三等︰有邪在絡居多，而陽明証少者，則從芬香，本條所云是也；有邪搏陽明，陽明太實，上沖心包，神迷肢厥，甚至通體皆厥，當從下法，本論載入中焦篇；有日久邪殺陰虧而厥者，則從育陰潛陽法，本論載入下焦篇。<br><br>
 
 <span class="orangeword">牛黃丸、紫雪丹方</span>（並見前） 
 
<li>溫毒咽痛喉腫，耳前耳後腫，頰腫，面正赤，或喉不痛，但外腫，甚則耳聾，俗名大頭溫、蝦蟆溫者，普濟消毒飲去柴胡、升麻主之，初起一、二日，再去芩、連，三四日加之佳。<br><br></li>
 
瘟毒者，穢濁也。<br><br>
凡地氣之穢，未有不因少陽之氣而自能上升者，春夏地氣發泄，故多有是証；秋冬地氣，間有不藏之時，亦或有是証；人身之少陰素虛，不能上濟少陽，少陽升騰莫製，亦多成是証；小兒純陽火多，陰未充長，亦多有是証。<br><br>
咽痛者，經謂“一陰一陽結，謂之喉痺”。<br><br>
蓋少陰少陽之脈，皆循喉嚨，少陰主君火，少陽主相火，相濟為災也。<br><br>
耳前耳後頰前腫者，皆少陽經脈所過之地，頰車不獨為陽明經穴也。<br><br>
面赤者，火色也。<br><br>
甚則耳聾者，兩少陽之脈，皆入耳中，火有餘則清竅閉也。<br><br>
治法總不能出李東垣普濟消毒飲之外。<br><br>
其方之妙，妙在以涼膈散為主，而加化清氣之馬勃、僵蠶、銀花，得輕可去實之妙；再加元參、牛蒡、板藍根，敗毒而利肺氣，補腎水以上濟邪火；去柴胡、升麻者，以升騰飛越太過之病，不當再用升也，說者謂其引經，亦甚愚矣﹗凡藥不能直至本經者，方用引經藥作引，此方皆系輕藥，總走上焦，開天氣，肅肺氣，豈須用升、柴直升經氣耶？去黃芩、黃連者，芩連裡藥也，病初起未至中焦，不得先用裡藥，故犯中焦也。<br><br>
 
 <span class="orangeword">普濟消毒飲去升麻柴胡黃芩黃連方</span>
連翹（一兩）薄荷（三錢）馬勃（四錢）牛蒡子（六錢）芥穗（三錢）僵蠶（五錢）元參（一兩）銀花（一兩）板藍根（五錢）苦梗（一兩）甘草（五錢）
<br>上共為粗末，每服六錢，重者八錢。<br><br>
鮮葦根湯煎，去渣服，約二時一服，重者一時許一服。<br><br>
 
 
<li>溫毒外腫，水仙膏主之，並主一切癰瘡。<br><br></li>
 
按︰水仙花得金水之精，隆冬開花，味苦微辛，寒滑無毒，苦能升火敗毒，辛能散邪熱之結，寒能勝熱，滑能利痰，其妙用全在汁之膠粘，能拔毒外出，使毒邪不致深入臟腑傷人也。<br><br>
 
 <span class="orangeword">水仙膏方</span>
水仙花根，不拘多少，剝去老赤皮與根須，入石臼搗如膏，敷腫處，中留一孔出熱氣，乾則易之，以肌膚上生黍米大小黃瘡為度。<br><br>
 
 
<li>溫毒敷水仙膏後，皮間有小黃瘡如黍米者，不可再敷水仙膏，過敷則痛甚而爛，三黃二香散主之。<br><br></li>
三黃取其峻瀉諸火，而不爛皮膚，二香透絡中餘熱而定痛。<br><br>
 
 <span class="orangeword">三黃二香散方</span>
（苦辛芳香法）黃連（一兩）黃柏（一兩）生大黃（一兩）乳香（五錢）沒藥（五錢）
<br>上為極細末，初用細茶汁調敷，乾則易之，繼則用香油調敷。<br><br>
 
 
<li>溫毒神昏譫語者，先與安宮牛黃丸、紫雪丹之屬，繼以清宮湯。<br><br></li>
 
 <span class="orangeword">安宮牛黃丸、紫雪丹、清宮湯</span>（方法並見前） 
</ol>

<h4>暑溫</h4>
<ol>
<li value=22>形似傷寒，但右脈洪大而數，左脈反小於右，口渴甚，面赤，汗大出者，名曰暑溫，在手太陰，白虎湯主之；脈芤甚者，白虎加人參湯主之。<br><br></li>
 
此標暑溫之大綱也。<br><br>
按溫者熱之漸，熱者溫之極也。<br><br>
溫盛為熱，木生火也。<br><br>
熱極濕動，火生土也。<br><br>
上熱下濕，人居其中而暑成矣。<br><br>
若純熱不兼濕者，仍歸前條溫熱例，不得混入暑也。<br><br>
形似傷寒者，謂頭痛、身痛、發熱惡寒也。<br><br>
水火極不同性，各造其偏之極，反相同也。<br><br>
故經謂水極而似火也，火極而似水也。<br><br>
傷寒，傷於水氣之寒，故先惡寒而後發熱，寒郁人身衛陽之氣而為熱也，故仲景《傷寒論》中，有已發熱或未發熱之文。<br><br>
若傷暑則先發熱，熱極而後惡寒，蓋火盛必克金，肺性本寒，而複惡寒也。<br><br>
然則傷暑之發熱惡寒雖與傷寒相似，其所以然之故實不同也，學人誠能究心於此，思過半矣。<br><br>
脈洪大而數，甚則芤，對傷寒之脈浮緊而言也。<br><br>
獨見於右手者，對傷寒之左脈大而言也，右手主上焦氣分，且火克金也，暑從上而下，不比傷寒從下而上，左手主下焦血分也，故傷暑之左脈反小於右。<br><br>
口渴甚面赤者，對傷寒太陽証面不赤，口不渴而言也；火爍津液，故口渴，火甚未有不煩者，面赤者，煩也，煩字從火後頁，謂火現於面也。<br><br>
汗大出者，對傷寒汗不出而言也。<br><br>
首白虎例者，蓋白虎乃秋金之氣，所以退煩暑，白虎為暑溫之正例也。<br><br>
 
其源出自《金匱》，守先聖之成法也。<br><br>
 
 <span class="orangeword">白虎湯、白虎加人參湯方</span>（並見前） 
 
<li>《金匱》謂太陽中，發熱惡寒，身重而疼痛，其脈弦細芤遲，小便已，洒然毛聳，手足逆冷，小有勞，身即熱，口開前板齒燥，若發其汗，則惡寒甚，加溫針，則發熱甚，數下，則淋甚，可與東垣清暑益氣湯。<br><br></li>
 
張石頑注︰謂太陽中，發熱惡寒身重而疼痛，此因暑而傷風露之邪，手太陽標証也。<br><br>
手太陽小腸屬火，上應心包，二經皆能製金爍肺，肺受火刑，所以發熱惡寒似足太陽証。<br><br>
其脈或見弦細，或見芤遲，小便已，洒然毛聳，此熱傷肺胃之氣，陽明本証也（愚按︰小便已，洒然毛聳，似乎非陽明証，乃足太陽膀胱証也。<br><br>
蓋膀胱主水，火邪太甚而製金，則寒水來為金母複仇也。<br><br>
所謂五行之極，反兼勝已之化）。<br><br>
發汗則惡寒甚者，氣虛重奪（當作傷）其津（當作陽）也。<br><br>
溫針則發熱甚者，重傷經中之液，轉助時火。<br><br>
肄虐於外也。<br><br>
數下之則淋甚者，劫其在裡之陰，熱勢乘機內陷也。<br><br>
此段經文，本無方治，東垣特立清暑益氣湯，足補仲景之未逮，愚按︰此言太過。<br><br>
仲景當日，必有不可立方之故，或曾立方而後世脫簡，皆未可知，豈東垣能立而仲景反不能立乎？但細按此証，恰可與清暑益氣湯，曰可者，僅可而有所未盡之詞，尚望遇是証者，臨時斟酌盡善。<br><br>
至沈目南《金匱要略注》，謂當用辛涼甘寒，實於此証不合。<br><br>
蓋身重疼痛，証兼寒濕也。<br><br>
即目南自注，謂發熱惡寒身重疼痛，其脈弦細芤遲，內暑而兼陰濕之變也。<br><br>
豈有陰濕而用甘寒柔以濟柔之理？既曰陰濕，豈辛涼所能勝任﹗不待辯而自明。<br><br>
 
 <span class="orangeword">清暑益氣湯方</span>（辛甘化陽酸甘化陰複法）
<br>黃（一錢）黃柏（一錢）麥冬（一錢）青皮（一錢）白朮（一錢五分）升麻（三分）當歸（七分）炙草（一錢）神曲（一錢）人參（一錢）澤瀉（一錢）五味子（八分）陳皮（一錢）蒼朮（一錢五分）葛根（三分）生薑（二片）大棗（二枚）
<br>水五杯，煮取二杯，渣再煎一杯，分溫三服。<br><br>
虛者得宜，實者禁用；汗不出而但熱者禁用。<br><br>
 
 
<li>手太陰暑溫，如上條証，但汗不出者，新加香薷飲主之。<br><br></li>
 
証如上條，指形似傷寒，右脈洪大，左手反小，面赤口渴而言。<br><br>
但以汗不能自出，表實為異，故用香薷飲發暑邪之表也。<br><br>
按香薷辛溫芳香，能由肺之經而達其絡。<br><br>
鮮扁豆花，凡花皆散，取其芳香而散，且保肺液，以花易豆者，惡其呆滯也，夏日所生之物，多能解暑，惟扁豆花為最，如無花時，用鮮扁豆皮，若再無此，用生扁豆皮。<br><br>
濃朴苦溫，能泄食滿，濃朴皮也，雖走中焦，究竟肺主皮毛，以皮從皮，不為治上犯中。<br><br>
若黃連甘草，純然裡藥，暑病初起，且不必用，恐引邪深入，故易以連翹、銀花，取其辛涼達肺經之表，純從外走，不必走中也。<br><br>
 
溫病最忌辛溫，暑病不忌者，以暑必兼濕，濕為陰邪，非溫不解，故此方香薷、濃朴用辛溫，而余則佐以辛涼云。<br><br>
下文濕溫論中，不惟不忌辛溫，且用辛熱也。<br><br>
 
 <span class="orangeword">新加香薷飲方</span>（辛溫複辛涼法）
<br>香薷（二錢）銀花（三錢）鮮扁豆花（三錢）濃朴（二錢）連翹（二錢）
<br>水五杯，煮取二杯。<br><br>
先服一杯，得汗止後服；不汗再服；服盡不汗，再作服。<br><br>
 
 
<li>手太陰暑溫，服香薷飲，微得汗，不可再服香薷飲重傷其表，暑必傷氣，最令表虛，雖有餘証，知在何經，以法治之。<br><br></li>
 
按傷寒非汗不解，最喜發汗；傷風亦非汗不解，最忌發汗，只宜解肌，此麻桂之異其治，即異其法也。<br><br>
溫病亦喜汗解，最忌發汗，只許辛涼解肌，辛溫又不可用，妙在導邪外出，俾營衛氣血調和，自然得汗，不必強責其汗也。<br><br>
若暑溫、濕溫則又不然，暑非汗不解，可用香薷發之，發汗之後，大汗不止，仍歸白虎法，固不比傷寒傷風之漏汗不止，而必欲桂附護陽實表，亦不可屢虛其表，致令厥脫也，觀古人暑門有生脈散法，其義自見。<br><br>
 
 
<li>手太陰暑溫，或已經發汗，或未發汗，而汗不止，煩渴而喘，脈洪大有力者，白虎湯主之；脈洪大而芤者，白虎加人參湯主之；身重者，濕也，白虎加蒼朮湯主之；汗多脈散大，喘喝欲脫者，生脈散主之。<br><br></li>
 
此條與上文少異者，只已經發汗一句。<br><br>
 
 <span class="orangeword">白虎加蒼朮湯方</span>
即於白虎湯內加蒼朮三錢。<br><br>
 
汗多而脈散大，其為陽氣發泄太甚，內虛不司留戀可知。<br><br>
生脈散酸甘化陰，守陰所以留陽，陽留，汗自止也。<br><br>
以人參為君，所以補肺中元氣也。<br><br>
 
 <span class="orangeword">生脈散方</span>（酸甘化陰法）
<br>人參（三錢）麥冬（不去心，二錢）五味子（一錢）水三杯，煮取八分二杯，分二次服，渣再煎服，脈不斂，再作服，以脈斂為度。<br><br>
 
 
<li>手太陰暑溫，發汗後，暑証悉減，但頭微脹，目不了了，餘邪不解者，清絡飲主之，邪不解而入中下焦者，以中下法治之。<br><br></li>
 
既曰餘邪，不可用重劑明矣，只以芳香輕藥清肺絡中餘邪足矣。<br><br>
倘病深而入中下焦，又不可以淺藥治深病也。<br><br>
 
 <span class="orangeword">清絡飲方</span>（辛涼芳香法）
<br>鮮荷葉邊（二錢）鮮銀花（二錢）西瓜翠衣（二錢）鮮扁豆花（一枝）絲瓜皮（二錢）鮮竹葉心（二錢） 
<br>水二杯，煮取一杯，日二服。<br><br>
凡暑傷肺經氣分之輕証皆可用之。<br><br>
 
 
<li>手太陰暑溫，但咳無痰，咳聲清高者，清絡飲加甘草、桔梗，甜杏仁、麥冬、知母主之。<br><br></li>
 
咳而無痰，不嗽可知，咳聲清高，金音清亮，久咳則啞，偏於火而不兼濕也。<br><br>
即用清絡飲，清肺絡中無形之熱，加甘、桔開提，甜杏仁利肺而不傷氣，麥冬、知母保肺陰而製火也。<br><br>
 
 <span class="orangeword">清絡飲加甘桔甜杏仁麥冬湯知母方</span>
即於清絡飲內，加甘草一錢，枯梗二錢，甜杏仁二錢，麥冬三錢，知母三錢。<br><br>
 
 
<li>兩太陰暑溫，咳而且嗽，咳聲重濁，痰多不甚渴，渴不多飲者，小半夏加茯苓湯再加濃朴，杏仁主之。<br><br></li>
 
既咳且嗽，痰涎複多，咳聲重濁，重濁者土音也，其兼足太陰濕土可知。<br><br>
不甚渴，渴不多飲，則其中之有水可知，此暑溫而兼水飲者也。<br><br>
故以小半夏加茯苓湯，蠲飲和中；再加濃朴、杏仁，利肺瀉濕，預奪其喘滿之路；水用甘瀾，取其走而不守也。<br><br>
 
此條應入濕溫，卻列於此處者，以與上條為對待之文，可以互証也。<br><br>
 
 <span class="orangeword">小半夏加茯苓湯再加濃朴杏仁方</span>（辛溫淡法）
<br>半夏（八錢）茯苓塊（六錢）濃朴（三錢）生薑（五錢）杏仁（三錢）
<br>甘瀾水八杯，煮取三杯，溫服，日三。<br><br>
 
 
<li>脈虛夜寐不安，煩渴舌赤，時有譫語，目常開不閉，或喜閉不開，暑入手厥陰也。<br><br></li>
手厥陰暑溫，清營湯主之；舌白滑者，不可與也。<br><br>
 
夜寐不安，心神虛而陽不得入陰也。<br><br>
煩渴舌赤，心用恣而心體虧也。<br><br>
時有譫語，神明欲亂也。<br><br>
目常開不閉，目為火戶，火性急，常欲開以泄其火、且陽不下交於陰也；或喜閉不喜開者，陰為亢陽所損，陰損則惡見陽光也。<br><br>
故以清營湯急清宮中之熱，而保離中之虛也。<br><br>
若舌白滑，不惟熱重，濕亦重矣，濕重忌柔潤藥，當於濕溫例中求之，故曰不可與清營湯也。<br><br>
 
 <span class="orangeword">清營湯方</span>（鹹寒苦甘法）
<br>犀角（三錢）生地（五錢）元參（三錢）竹葉心（一錢）麥冬（三錢）丹參（二錢）黃連（一錢五分）銀花（三錢）連翹（連心用，二錢）
<br>水八杯，煮取三杯，日三服。<br><br>
 
 
<li>手厥陰暑溫，身熱不惡寒，清神不了了時時譫語者，安宮牛黃丸主之，紫雪丹亦主之。<br><br></li>
 
身熱不惡寒，已無手太陰証，神氣欲昏，而又時時譫語，不比上條時有譫語，謹防內閉，故以芳香開竅、苦寒清熱為急。<br><br>
 
 <span class="orangeword">安宮牛黃丸、紫雪丹</span>（方義並見前） 
 
<li>暑溫寒熱，舌白不渴、吐血者，名曰暑瘵，為難治，清絡飲加杏仁、薏仁、滑石湯主之。<br><br></li>
 
寒熱，熱傷於表也；舌白不渴，濕傷於裡也；皆在氣分，而又吐血，是表裡氣血俱病，豈非暑瘵重証乎？此証純清則礙虛，純補則礙邪，故以清絡飲清血絡中之熱，而不犯手；加杏仁利氣，氣為血帥故也；薏仁、滑石，利在裡之濕，冀邪退氣寧而血可止也。<br><br>
 
 <span class="orangeword">清絡飲加杏仁薏仁滑石湯方</span>
<br>即於清絡飲內加杏仁二錢，滑石末三錢，薏仁三錢，服法如前。<br><br>
 
 
<li>小兒暑溫，身熱，卒然痙厥，名曰暑癇，清營湯主之，亦可少與紫雪丹。<br><br></li>
 
小兒之陰，更虛於大人，況暑月乎﹗一得暑溫，不移時有過衛入營者，蓋小兒之臟腑薄也。<br><br>
血絡受火邪逼迫，火極而內風生，俗名急驚，混與發散消導，死不旋踵，惟以清營湯清營分之熱而保津液，使液充陽和，自然汗出而解，斷斷不可發汗也。<br><br>
可少與紫雪者，清包絡之熱而開內竅也。<br><br>
 
 
<li>大人暑癇，亦同上法。<br><br></li>
熱初入營，肝風內動，手足瘈瘲，可於清營湯中，加勾藤、丹皮、羚羊角。<br><br>
 
 <span class="orangeword">清營湯、紫雪丹</span>（方法並見前） 

<h4>伏暑</h4>
（按暑溫伏暑，名雖異而病實同，治法須前後互參，故中下焦篇不另一門。<br><br>
） 
<ol>
<li>暑兼濕熱，偏於暑之熱者為暑溫，多手太陰証而宜清；偏於暑之濕者為濕溫，多足太陰証而宜溫；溫熱平等者兩解之。<br><br></li>
各宜分曉，不可混也。<br><br>
 
此承上起下之文。<br><br>
按暑溫、濕溫，古來方法最多精妙，不比前條溫病毫無尺度，本論原可不必再議，特以《內經》有先夏至為病溫、後夏至為病暑之明文，是暑與溫，流雖異而源則同，不得言溫而遺暑，言暑而遺濕。<br><br>
又以歷代名家，悉有蒙混之弊，蓋夏日三氣雜感，本難條分縷晰。<br><br>
惟葉氏心靈手巧，精思過人，案中治法，絲絲入扣，可謂匯眾善以為長者，惜時人不能知其一、二；然其法散見於案中，章程未定，淺學人讀之，有望洋之嘆，無怪乎後人之無階而升也。<br><br>
故本論摭拾其大概，粗定規模，俾學人有路可尋，精妙甚多，不及備錄，學人仍當參考名家，細繹葉案，而後可以深造。<br><br>
再按︰張潔古云︰“靜而得之為中暑，動而得之為中熱；中暑者陰証，中熱者陽証”。<br><br>
嗚呼﹗潔古筆下如是不了了，後人奉以為規矩準繩，此醫道之所以難言也。<br><br>
試思中暑，竟無動而得之者乎？中熱，竟無靜而得之者乎？似難以動靜二字分暑熱。<br><br>
又云“中暑者陰証”，暑字從日，日豈陰物乎？暑中有火，火豈陰邪乎？暑中有陰耳，濕是也，非純陰邪也。<br><br>
“中熱者陽証”，斯語誠然，要知熱中亦兼穢濁，穢濁亦陰類也，是中熱非純無陰也。<br><br>
蓋潔古所指之中暑，即本論後文之濕溫也；其所指之中熱，即本論前條之溫熱也。<br><br>
張景岳又細分陰暑，陽暑︰所謂陰暑者，即暑之偏於濕，而成足太陰之裡証也；陽暑者，即暑之偏於熱，而成手太陰之表証也。<br><br>
學人非目無全牛，不能批隙中款。<br><br>
宋元以來之名醫，多自以為是，而不求之自然之法象，無怪乎道之常不明，而時人之隨手殺人也，可勝慨哉﹗ 
 
<li>長夏受暑，過夏而發者，名曰伏暑。<br><br></li>
霜未降而發者少輕，霜既降而發者則重，冬日發者尤重，子、午、丑、未之年為多也。<br><br>
 
長夏盛暑，氣壯者不受也；稍弱者但頭暈片刻，或半日而已；次則即病；其不即病而內舍於骨髓，外舍於分肉之間，氣虛者也。<br><br>
蓋氣虛不能傳送暑邪外出，必待秋涼金氣相搏而後出也，金氣本所以退煩暑，金欲退之，而暑無所藏，故伏暑病發也。<br><br>
其有氣虛甚者，雖金風亦不能擊之使出，必待深秋大涼、初冬微寒相逼而出，故尤為重也。<br><br>
子、午、丑、未之年為獨多者，子、午君火司天，暑本於火也；丑、未濕土司天，暑得濕則留也。<br><br>
 
 
<li>頭痛微惡寒，面赤煩渴，舌白，脈濡而數者，雖在冬月，猶為太陰伏暑也。<br><br></li>
 
頭痛惡寒，與傷寒無異；面赤煩渴，則非傷寒矣，然猶似傷寒陽明証；若脈濡而數，則斷斷非傷寒矣。<br><br>
蓋寒脈緊，風脈緩，暑脈弱，濡則弱之象，弱即濡之體也。<br><br>
濡即離中虛，火之象也；緊即坎中滿，水之象也。<br><br>
火之性熱，水之性寒，象各不同，性則迥異，何世人悉以伏暑作傷寒治，而用足六經羌、葛、柴、芩每每殺人哉﹗象各不同，性則迥異，故曰雖在冬月，定其非傷寒而為伏暑也。<br><br>
冬月猶為伏暑，秋日可知。<br><br>
伏暑之與傷寒，猶男女之別，一則外實中虛，一則外虛中實，豈可混哉。<br><br>
 
 
<li>太陰伏暑，舌白口渴，無汗者，銀翹散去牛蒡、元參加杏仁、滑石主之。<br><br></li>
此邪在氣分而表實之証也。<br><br>
 
 
<li>太陰伏暑，舌赤口渴，無汗者，銀翹散加生地、丹皮、赤芍、麥冬主之。<br><br></li>
 此邪在血分而表實之証也。<br><br>
 
 
<li>太陰伏暑、舌白口渴，有汗，或大汗不止者，銀翹散去牛蒡子、元參、芥穗，加杏仁、石膏、黃芩主之；脈洪大，渴甚汗多者，仍用白虎法；脈虛大而芤者，仍用人參白虎法。<br><br></li>
此邪在氣分而表虛之証也。<br><br>
 
 
<li>太陰伏暑，舌赤口渴汗多，加減生脈散主之。<br><br></li>
 
此邪在血分而表虛之証也。<br><br>
 
 <span class="orangeword">銀翹散去牛蒡子元參加杏仁滑石方</span>
<br>即於銀翹散內，去牛蒡子、元參，加杏仁六錢，飛滑石一兩。<br><br>
服如銀翹散法。<br><br>
胸悶加鬱金四錢，香豉四錢；嘔而痰多，加半夏六錢，茯苓六錢︰小便短，加薏仁八錢，白通草四錢。<br><br>
 
 <span class="orangeword">銀翹散加生地丹皮赤芍麥冬方</span>
<br>即於銀翹散內，加生地六錢、丹皮四錢、赤芍四錢、麥冬六錢。<br><br>
服法如前。<br><br>
 
 <span class="orangeword">銀翹散去牛蒡子元參芥穗加杏仁石膏黃芩方</span>
即於銀翹散內，去牛蒡子、元參、芥穗，加杏仁（六錢），生石膏（二兩），黃芩（五錢）。<br><br>
服法如前。<br><br>
 
 <span class="orangeword">白虎法、白虎加人參法</span>（俱見前） 
 <span class="orangeword">加減生脈散方</span>（酸甘化陰）
<br>沙參（三錢）麥冬（二錢）五味子（一錢）丹皮（二錢）細生地（三錢）
<br>水五杯，煮二杯，分溫再服。<br><br>
 
 
<li>伏暑、暑溫、濕溫，証本一源，前後互參，不可偏執。<br><br></li>
</ol>

<h4>濕溫、寒濕</h4>
<ol>
<li>頭痛惡寒，身重疼痛，舌白不渴，脈弦細而濡，面色淡黃，胸悶不飢，午後身熱，狀若陰虛，病難速已，名曰濕溫。<br><br></li>
汗之則神昏耳聾，甚則目瞑不欲言，下之則洞泄，潤之則病深不解，長夏深秋冬日同法，三仁湯主之。<br><br>
 
頭痛惡寒，身重疼痛，有似傷寒，脈弦濡，則非傷寒矣。<br><br>
舌白不渴，面色淡黃，則非傷暑之偏於火者矣。<br><br>
胸悶不飢，濕閉清陽道路也。<br><br>
午後身熱，狀若陰虛者，濕為陰邪，陰邪自旺於陰分，故與陰虛同一午後身熱也。<br><br>
濕為陰邪，自長夏而來，其來有漸，且其性氤氳粘膩，非若寒邪之一汗而解，溫熱之一涼則退，故難速已。<br><br>
世醫不知其為濕溫。<br><br>
見其頭痛惡寒身重疼痛也，以為傷寒而汗之，汗傷心陽，濕隨辛溫發表之藥蒸騰上逆，內蒙心竅則神昏，上蒙清竅則耳聾目瞑不言。<br><br>
見其中滿不飢，以為停滯而大下之，誤下傷陰，而重抑脾陽之升，脾氣轉陷，濕邪乘勢內漬，故洞泄。<br><br>
見其午後身熱，以為陰虛而用柔藥潤之，濕為膠滯陰邪，再加柔潤陰藥，二陰相合，同氣相求，遂有錮如而不可解之勢。<br><br>
惟以三仁湯輕開上焦肺氣，蓋肺主一身之氣，氣化則濕亦化也。<br><br>
濕氣彌漫，本無形質，以重濁滋味之藥治之，愈治愈壞。<br><br>
伏暑濕溫，吾鄉俗名秋呆子，悉以陶氏《六書》法治之，不知從何處學來，醫者呆，反名病呆，不亦誣乎﹗再按︰濕溫較諸溫，病勢雖緩而實重，上焦最少，病勢不甚顯張，中焦病最多，詳見中焦篇，以濕為陰邪故也，當於中焦求之。<br><br>
 
 <span class="orangeword">三仁湯方</span>
杏仁（五錢）飛滑石（六錢）白通草（二錢）白蔻仁（二錢）竹葉（二錢）濃朴（二錢）生薏仁（六錢）半夏（五錢）
<br>甘瀾水八碗，煮取三碗，每服一碗，日三服。<br><br>
 
 
<li>濕溫邪入心包，神昏肢逆，清宮湯去蓮心、麥冬，加銀花、赤小豆皮，煎送至寶丹，或紫雪丹亦可。<br><br></li>
 
濕溫著於經絡，多身痛身熱之候，醫者誤以為傷寒而汗之，遂成是証。<br><br>
仲景謂濕家忌發汗，發汗則病痙。<br><br>
濕熱相搏，循經入絡，故以清宮湯清包中之熱邪，加銀花、赤豆以清濕中之熱，而又能直入手厥陰也。<br><br>
至寶丹去穢濁複神明，若無至寶，即以紫雪代之。<br><br>
 
 <span class="orangeword">清宮湯去蓮心麥冬加銀花赤小豆皮方</span> 
<br>犀角（一錢）連翹心（三錢）元參心（二錢）竹葉心（二錢）銀花（二錢）赤小豆皮（三錢） 
 <span class="orangeword">至寶丹、紫雪丹方</span>（並見前） 
 
<li>濕溫喉阻咽痛，銀翹馬勃散主之。<br><br></li>
 
肺主氣，濕溫者，肺氣不化，郁極而一陰一陽（謂心與膽也）之火俱結也。<br><br>
蓋金病不能平木，木反挾心火來刑肺金。<br><br>
喉即肺系，其閉在氣分者即阻，閉在血分者即痛也，故以輕藥開之。<br><br>
 
 <span class="orangeword">銀翹馬勃散方</span>（辛涼微苦法） 
<br>連翹（一兩）牛蒡子（六錢）銀花（五錢）射干（三錢）馬勃（二錢） 
<br>上杵為散，服如銀翹散法。<br><br>
不痛但阻甚者，加滑石六錢，桔梗五錢，葦根五錢。<br><br>
 
 
<li>太陰濕溫，氣分痺郁而噦者（俗名為呃），宣痺湯主之。<br><br></li>
 
上焦清陽郁，亦能致噦，治法故以輕宣肺痺為主。<br><br>
 
 <span class="orangeword">宣痺湯</span>（苦辛通法） 
<br>枇杷葉（二錢）鬱金（一錢五分）射干（一錢）白通草（一錢）香豆豉（一錢五分）
<br>水五杯，煮取二杯，分二次服。<br><br>
 
 
<li>太陰濕溫喘促者，千金葦莖東加杏仁、滑石主之。<br><br></li>
 
《金匱》謂喘在上焦，其息促。<br><br>
太陰濕蒸為痰，喘息不寧，故以葦莖湯輕宣肺氣，加杏仁、滑石利竅而逐熱飲。<br><br>
若寒飲喘咳者，治屬飲家，不在此例。<br><br>
 
 <span class="orangeword">千金葦莖東加滑石杏仁湯</span>（辛淡法） 
<br>葦莖（五錢）薏苡仁（五錢）桃仁（二錢）冬瓜仁（二錢）滑石（三錢）杏仁（三錢）
<br>水八杯，煮取三杯，分三次服。<br><br>
 
 
<li>《金匱》謂太陽中，身熱疼痛而脈微弱，此以夏月傷冷水，水行皮中所致也，一物瓜蒂湯主之。<br><br></li>
此熱少濕多，陽郁致病之方法也。<br><br>
瓜蒂涌吐其邪，暑濕俱解，而清陽複辟矣。<br><br>
 
 <span class="orangeword">一物瓜蒂湯方</span>
<br>瓜蒂（二十個）
<br>上搗碎，以逆流水八杯，煮取三杯，先服一杯，不吐再服，吐停後服。<br><br>
虛者加參蘆三錢。<br><br>
 
 
<li>寒濕傷陽，形寒脈緩，舌淡，或白滑不渴，經絡拘束，桂枝薑附湯主之。<br><br></li>
 
載寒濕，所以互証濕溫也。<br><br>
按寒濕傷表陽中經絡之証，《金匱》論之甚詳，茲不備錄。<br><br>
獨採葉案一條，以見濕寒、濕溫不可混也。<br><br>
形寒脈緩，舌白不渴，而經絡拘束，全系寒証，故以薑附溫中，白朮燥溫，桂枝通行表陽也。<br><br>
 
 <span class="orangeword">桂枝薑附湯</span>（苦辛熱法）
<br>桂枝（六錢）乾薑（三錢）白朮（生，三錢）熟附子（三錢）
<br>水五杯，煮取二杯，渣再煮一杯服。<br><br>
 
</ol>

<h4>溫瘧</h4>
<ol>
<li>骨節疼煩，時嘔，其脈如平，但熱不寒，名曰溫瘧，白虎加桂枝湯主之。<br><br></li>
 
陰氣先傷，陽氣獨發，故但熱不寒，令人消爍肌肉，與伏暑相似，亦溫病之類也。<br><br>
彼此實足以相混，故附於此，可以參觀而並見。<br><br>
治以白虎加桂枝湯者，以白虎保肺清金，峻瀉陽明獨勝之熱，使不消爍肌肉，單以桂枝一味，領邪外出，作向導之官，得熱因熱用之妙。<br><br>
經云︰“奇治之不治，則偶治之，偶治之不治，則求其屬以衰之”，是也，又謂之複方。<br><br>
 
 <span class="orangeword">白虎加桂枝湯方</span>（辛涼苦甘複辛溫法） 
<br>知母（六錢）生石膏（一兩六錢）粳米（一合）桂枝木（三錢）炙甘草（二錢）
<br>水八碗，煮取三碗。<br><br>
先服一碗，得汗為知，不知再服，知後仍服一劑，中病即已。<br><br>
 
 
<li>但熱不寒，或微寒多熱，舌乾口渴，此乃陰氣先傷，陽氣獨發，名曰癉瘧，五汁飲主之。<br><br></li>
 
仲景於癉瘧條下，謂以飲食消息之，並未出方，調如是重病而不用藥，特出飲食二字，重胃氣可知。<br><br>
陽明於臟象為陽土，於氣運為燥金，病系陰傷陽獨，法當救陰何疑。<br><br>
重胃氣，法當救胃陰何疑。<br><br>
製陽土燥金之偏勝，配孤陽之獨亢，非甘寒柔潤而何﹗此喻氏甘寒之論，其超卓無比倫也。<br><br>
葉氏宗之，後世學人，咸當宗之矣。<br><br>
 
 <span class="orangeword">五汁飲</span>（方見前）〔加減法〕此甘寒救胃陰之方也。<br><br>
欲清表熱。<br><br>
則加竹葉、連翹；欲瀉陽明獨勝之熱，而保肺之化源，則加知母；欲救陰血，則加生地、元參；欲宣肺氣，則加杏仁；欲行三焦開邪出路，則加滑石。<br><br>
 
 
<li>舌白渴飲，咳嗽頻仍，寒從背起，伏暑所致，名曰肺瘧，杏仁湯主之。<br><br></li>
 
肺瘧，瘧之至淺者。<br><br>
肺瘧雖云易解，稍緩則深，最忌用治瘧印板俗例之小柴胡湯，蓋肺去少陽半表半裡之界尚遠，不得引邪深入也，故以杏仁湯輕宣肺氣，無使邪聚則愈。<br><br>
 
 <span class="orangeword">杏仁湯方</span>（苦辛寒法）
<br>杏仁（三錢）黃芩（一錢五分）連翹（一錢五分）滑石（三錢）桑葉（一錢五分）茯苓塊（三錢）白蔻皮（八分）梨皮（二錢）
<br>水三杯，煮取二杯，日再服。<br><br>
 
 
<li>熱多昏狂，譫語煩渴，舌赤中黃，脈弱而數，名曰心瘧，加減銀翹散主之；兼穢，舌濁口氣重者，安宮牛黃丸主之。<br><br></li>
 
心瘧者，心不受邪，受邪則死，瘧邪始受在肺，逆傳心包絡。<br><br>
其受之淺者，以加減銀翹散清肺與膈中之熱，領邪出衛；其受之重其，邪閉心包之竅，則有閉脫之危，故以牛黃丸，清宮城而安君主也。<br><br>
 
 <span class="orangeword">加減銀翹散方</span>（辛涼兼芳香法）
<br>連翹（十分）銀花（八分）元參（五分）麥冬（五分，不去心）犀角（五分）竹葉（三分）
<br>共為粗末，每服五錢，煎成去渣，點荷葉汁二、三茶匙。<br><br>
日三服。<br><br>
 
 <span class="orangeword">安宮牛黃丸方</span>（見前） 
</ol>

<h4>秋燥</h4>
<ol>
<li>秋感燥氣，右脈數大，傷手太陰氣分者，桑杏湯主之。<br><br></li>
 
前人有云︰六氣之中，惟燥不為病，似不盡然。<br><br>
蓋以《內經》少秋感於燥一條，故有此議耳。<br><br>
如陽明司天之年，豈無燥金之病乎？大抵春秋二令，氣候較夏冬之偏寒偏熱為平和，其由於冬夏之伏氣為病者多，其由於本氣自病者少，其由於伏氣而病者重，本氣自病者輕耳。<br><br>
其由於本氣自病之燥証，初起必在肺衛，故以桑杏湯清氣分之燥也。<br><br>
 
 <span class="orangeword">桑杏湯方</span>（辛涼法）
<br>桑葉（一錢）杏仁（一錢五分）沙參（二錢）象貝（一錢）香豉（一錢）梔皮（一錢）梨皮（一錢） 
<br>水二杯，煮取一杯，頓服之，重者再作服（輕藥不得重用，重用必過病所。<br><br>
再一次煮成三杯，其二、三次之氣味必變，藥之氣味俱輕故也）。<br><br>
 
 
<li>感燥而咳者，桑菊飲主之。<br><br></li>
亦救肺衛之輕劑也。<br><br>
 
 <span class="orangeword">桑菊飲方</span>（見前） 
 
<li>燥傷肺胃陰分，或熱或咳者，沙參麥冬湯主之。<br><br></li>
 
此條較上二條，則病深一層矣，故以甘寒救其津液。<br><br>
 
 <span class="orangeword">沙參麥冬湯</span>（甘寒法）
<br>沙參（三錢）玉竹（二錢）生甘草（一錢）冬桑葉（一錢五分）麥冬（三錢）生扁豆（一錢五分）花粉（一錢五分）水五杯，煮取二杯，日再服。<br><br>
久熱久咳者，加地骨皮三錢。<br><br>
 
 
<li>燥氣化火，清竅不利者，翹荷湯主之。<br><br></li>
 
清竅不利，如耳鳴目赤，齦脹咽痛之類。<br><br>
翹荷湯者，亦清上焦氣分之燥熱也。<br><br>
 
 <span class="orangeword">翹荷湯</span>（辛涼法）
<br>薄荷（一錢五分）連翹（一錢五分）生甘草（一錢）黑梔皮（一錢五分）桔梗（二錢）綠豆皮（二錢） 
<br>水二杯，煮取一杯，頓服之。<br><br>
日服二劑，甚者日三。<br><br>
 
〔加減法〕耳鳴者，加羚羊角、苦丁茶；
<br>目赤者。<br><br>
加鮮菊葉、苦丁茶、夏枯草；
<br>咽痛者，加牛蒡子、黃芩。<br><br>
 
 
<li>諸氣鬱，諸痿喘嘔之因於燥者，喻氏清燥救肺湯主之。<br><br></li>
 
喻氏云︰諸氣鬱之屬於肺者，屬於肺之燥也，而古今治氣鬱之方，用辛香行氣，絕無一方治肺之燥者。<br><br>
諸痿喘嘔之屬於上者，亦屬於肺之燥也，而古今治法以痿嘔屬陽明，以喘屬肺，是則嘔與痿屬之中下，而惟喘屬之上矣，所以千百方中亦無一方及於肺之燥也。<br><br>
即喘之屬於肺者，非表即下，非行氣即瀉氣，間有一、二用潤劑者，又不得其肯綮。<br><br>
總之，《內經》六氣，脫誤秋傷於燥一氣，指長夏之濕為秋之燥。<br><br>
後人不敢更端其說，置此一氣於不理，即或明知理燥，而用藥夾雜，如弋獲飛蟲，茫無定法示人也。<br><br>
今擬此方，命名清燥救肺湯，大約以胃氣為主，胃土為肺金之母也。<br><br>
其天門冬雖能保肺，然味苦而氣滯，恐反傷胃阻痰，故不用也；其知母能滋腎水清肺金，亦以苦而不用；至於病寒降火正治之藥，尤在所忌，蓋肺金自至於燥，所存陰氣不過一線耳，倘更以苦寒下其氣，傷其胃，其人尚有生理乎？誠仿此增損以救肺燥變生諸証。<br><br>
 
如沃焦救焚，不厭其頻，庶克有濟耳。<br><br>
 
 <span class="orangeword">清燥救肺湯方</span>（辛涼甘潤法）石膏（二錢五分）甘草（一錢）霜桑葉（三錢）人參（七分）杏仁（泥，七分）胡麻仁（炒研，一錢）阿膠（八分）麥冬（不去心，二錢）枇杷葉（去淨毛，炙，六分）水一碗，煮六分，頻頻二、三次溫服。<br><br>
痰多加貝母、栝蔞；血枯加生地黃；熱甚加犀角、羚羊角，或加牛黃。<br><br>
	
</ol>

<h4>補秋燥勝氣論</h4>
<ol>
按前所序之秋燥方論，乃燥之複氣也，標氣也。<br><br>
蓋燥屬金而克木，木之子，少陽相火也，火氣來複，故現燥熱乾燥之証。<br><br>
又《靈樞》謂︰丙丁為手之兩陽合明，辰巳為足之兩陽合明，陽明本燥，標陽也。<br><br>
前人謂燥氣化火，經謂燥金之下，火氣承之，皆謂是也。<br><br>
案古方書，無秋燥之病。<br><br>
近代以來，惟喻氏始補燥氣論，其方用甘潤微寒；葉氏亦有燥氣化火之論，其方用辛涼甘潤；乃《素問》所謂燥化於天，熱反勝之，治以辛涼，佐以苦甘法也。<br><br>
 
瑭襲前人之舊，故但敘燥証複氣如前。<br><br>
書已告成，竊思與《素問》燥淫所勝不合，故雜說篇中，特著燥論一條，詳言正化、對化、勝氣、複氣以補之。<br><br>
其於燥病勝氣之現於三焦者，究未出方論，乃不全之書，心終不安。<br><br>
嗣得沈目南先生《醫征》溫熱病論，內有秋燥一篇，議論通達正大，茲采而錄之於後，間有偏勝不園之處，又詳辨之，並特補燥証勝氣治法如下。<br><br>
再按勝複之理，與正化對化，從本從標之道，近代以來，多不深求，注釋之家，亦不甚考。<br><br>
如仲景《傷寒論》中之麻桂、薑附，治寒之勝氣也，治寒之正化也，治寒之本病也。<br><br>
白虎、承氣，治寒之複氣也，治寒之對化也，治寒之標病也。<br><br>
餘氣俱可從此類推。<br><br>
（太陽本寒標熱，對化為火，蓋水勝必克火。<br><br>
故經載太陽司天，心病為多。<br><br>
末總結之曰︰病本於心，心火受病必克金。<br><br>
白虎所以救金也。<br><br>
金受病，則堅剛牢固，滯塞不通，複氣為土，土性壅塞，反來克本身之真水。<br><br>
承氣，所以泄金與土而救水也。<br><br>
再經謂︰寒淫所勝，以鹹瀉之。<br><br>
從來注釋家，不過隨文釋義，其所以用方之故，究未達出。<br><br>
本論不能遍注傷寒，偶舉一端，以例其餘。<br><br>
明者得此門經，熟玩《內經》，自可迎刃而解；能解傷寒，其於本論，自無難解者矣。<br><br>
由是推之，六氣皆然耳）。<br><br>
 
沈目南《燥病論》曰︰《天元紀大論》云︰天以六為節，地以五為製。<br><br>
蓋六乃風寒暑濕燥火為節，五即木火土金水為製。<br><br>
然天氣主外，而一氣司六十日有奇；地運主內，而一運主七十二日有奇。<br><br>
故五運六氣合行而終一歲，乃天然不易之道也。<br><br>
《內經》失去長夏傷於濕、秋傷於燥，所以燥証湮沒，至今不明。<br><br>
先哲雖有言之，皆是內傷津血乾枯之証，非謂外感清涼時氣之燥。<br><br>
然燥氣起於秋分以後，小雪以前，陽明燥金涼氣司令。<br><br>
經云︰陽明之勝，清發於中，左脅痛，溏泄，內為嗌塞，外發疝。<br><br>
大涼肅殺，華英改容，毛蟲乃殃。<br><br>
胸中不便，嗌塞而咳。<br><br>
據此經文，燥令必有涼氣感人，肝木受邪而為燥也。<br><br>
惟近代喻嘉言昂然表出，可為後世蒼生之幸；奈以諸氣鬱，諸痿喘嘔，咳不止而出白血死，謂之燥病，此乃傷於內者而言，誠與外感燥証不相及也。<br><br>
更自製清燥救肺湯，皆以滋陰清涼之品，施於火熱刑金，肺氣受熱者宜之。<br><br>
若治燥病，則以涼投涼，必反增病劇。<br><br>
殊不知燥病屬涼，謂之次寒，病與感寒同類。<br><br>
經以寒淫所勝，治以甘熱，此但燥淫所勝，平以苦溫，乃外用苦溫辛溫解表，與冬月寒冷而用麻桂薑附，其法不同，其和中攻裡則一，故不立方。<br><br>
蓋《內經》六氣，但分陰陽主治，以風熱火三氣屬陽同治，但藥有辛涼苦寒鹹寒之異；濕燥寒三氣屬陰同治，但藥有苦熱苦溫甘熱之不同。<br><br>
仲景所以立傷寒溫病二論為大綱也。<br><br>
蓋《性理大全》謂燥屬次寒，奈後賢悉謂屬熱，大相徑庭。<br><br>
如盛夏暑熱熏蒸，則人身汗出，肌肉潮潤而不燥也；冬月寒凝肅殺，而人身干槁燥冽。<br><br>
故深秋燥令氣行，人體肺金應之，肌膚亦燥，乃火令無權，故燥屬涼，前人謂熱非矣。<br><br>
 
按先生此論，可謂獨具只眼，不為流俗所沒者。<br><br>
其責喻氏補燥論用甘寒滋陰之品，殊失燥淫所勝，平以苦溫之法，亦甚有理。<br><br>
但謂諸氣鬱，諸痿喘嘔，咳不止出白血，盡屬內傷，則於理欠園。<br><br>
蓋因內傷而致此証者固多，由外感餘邪在絡，轉化轉熱而致此証者，亦複不少。<br><br>
瑭前於風溫咳嗽條下，駁杏蘇散，補桑菊飲，方論內極言咳久留邪致損之故，與此証同一理也。<br><br>
謂清燥救肺湯治燥之複氣，斷非治燥之勝氣，喻氏自無從致辨；若謂竟與燥不相及，未免各就一邊談理。<br><br>
蓋喻氏之清燥救肺湯，即《傷寒論》中後半截之複脈湯也。<br><br>
傷寒必兼母氣之燥，故初用辛溫甘熱，繼用辛涼苦寒，終用甘潤，因其氣化之所至而然也。<br><br>
至謂仲景立傷寒溫病二大綱，如《素問》所云，寒暑六入，暑統風火，寒統燥濕，一切外感，皆包於內，其說尤不盡然，蓋尊信仲景太過而失之矣。<br><br>
若然，則仲景之書，當名六氣論，或外感論矣，何以獨名傷寒論哉﹗蓋仲景當日著書，原為傷寒而設，並未遍著外感，其論溫、論暑、論濕，偶一及之也。<br><br>
即先生亦補《醫征》溫熱病論，若系全書，何容又補哉﹗瑭非好辨，恐後學眉目不清，尊信前輩太過，反將一切外感，總混入《傷寒論》中，此近代以來之大弊，禍未消滅，尚敢如此立論哉﹗ 
 
<li>秋燥之氣，輕則為燥，重則為寒，化氣為濕，複氣為火。<br><br></li>
 
揭燥氣之大綱，兼敘其子母之氣、勝複之氣，而燥氣自明。<br><br>
重則為寒者，寒水為燥金之子也；化氣為濕者，土生金，濕土其母氣也。<br><br>
《至真要大論》曰︰陽明厥陰，不從標本，從乎中也。<br><br>
又曰︰從本者，化生於本；從標本者，有標本之化；從中者，以中氣為化也。<br><br>
按陽明之上，燥氣治之，中見太陰。<br><br>
故本論初未著燥金本氣方論，而於瘧疝等証，附見於寒濕條下。<br><br>
葉氏醫案謂伏暑內發，新涼外加，多見於伏暑類中；仲景《金匱》，多見於腹痛瘧疝門中。<br><br>
 
<li>燥傷本臟，頭微痛，惡寒，咳嗽稀痰，鼻塞，嗌塞，脈弦，無汗，杏蘇散主之。<br><br></li>
 
本臟者，肺胃也。<br><br>
經有嗌塞而咳之明文，故上焦之病自此始。<br><br>
燥傷皮毛，故頭微痛惡寒也，微痛者，不似傷寒之痛甚也。<br><br>
陽明之脈，上行頭角，故頭亦痛也。<br><br>
咳嗽稀痰者，肺惡寒，古人謂燥為小寒也；肺為燥氣所搏，不能通調水道，故寒飲停而咳也。<br><br>
鼻塞者，鼻為肺竅。<br><br>
嗌寒者，嗌為肺系也。<br><br>
脈弦者，寒兼飲也。<br><br>
無汗者，涼搏皮毛也。<br><br>
按杏蘇散，減小青龍一等。<br><br>
此條當與下焦篇所補之痰飲數條參看。<br><br>
再杏蘇散乃時人統治四時傷風咳嗽通用之方，本論前於風溫門中已駁之矣；若傷燥涼之咳，治以苦溫，佐以甘辛，正為合拍。<br><br>
若受重寒夾飲之咳，則有青龍；若傷春風，與燥已化火無痰之証，則仍從桑菊飲、桑杏湯例。<br><br>
 
 <span class="orangeword">杏蘇散方</span>
<br>蘇葉 半夏 茯苓 前胡 苦桔梗 枳殼 甘草 生薑 大棗（去核）桔皮杏仁〔加減法〕
<br>無汗，脈弦甚或緊，加羌活，微透汗。<br><br>

<br>汗後咳不止，去蘇葉、羌活，加蘇梗。<br><br>

<br>兼泄瀉腹滿者，加蒼朮、濃朴。<br><br>

<br>頭痛兼眉棱骨痛者，加白芷。<br><br>

<br>熱甚加黃芩，泄瀉腹滿者不用。<br><br>
 
〔方論〕此苦溫甘辛法也。<br><br>
外感燥涼，故以蘇葉、前胡辛溫之輕者達表；無汗脈緊，故加羌活辛溫之重者，微發其汗。<br><br>
甘、桔從上開，枳、杏、前、芩從下降，則嗌塞鼻塞宣通而咳可止。<br><br>
桔、半、茯苓，逐飲而補肺胃之陽。<br><br>
以白芷易原方之白朮者，白朮中焦脾藥也，白芷肺胃本經之藥也，且能溫肌肉而達皮毛。<br><br>
薑、棗為調和營衛之用。<br><br>
若表涼退而裡邪未除，咳不止者，則去走表之蘇葉，加降裡之蘇梗。<br><br>
泄瀉腹滿，金氣太實之裡証也，故去黃芩之苦寒，加朮、朴之苦辛溫也。<br><br>
 
<li>傷燥，如傷寒太陽証，有汗，不咳，不嘔，不痛者，桂枝湯小和之。<br><br></li>
 
如傷寒太陽証者，指頭痛、身痛、惡風寒而言也。<br><br>
有汗不得再發其汗，亦如傷寒例，但燥較寒為輕，故少與桂枝小和之也。<br><br>
 
 <span class="orangeword">桂枝湯方</span>（見前） 
<li>燥金司令，頭痛，身寒熱，胸脅痛，甚則疝瘕痛者，桂枝柴胡各半東加吳萸楝子茴香木香湯主之。<br><br></li>
 
此金勝克木也。<br><br>
本病與金病並見，表裡齊病，故以柴胡達少陽之氣，即所達肝木之氣，合桂枝而外出太陽，加芳香定痛，苦溫通降也。<br><br>
濕燥寒同為陰邪，故仍從足經例。<br><br>
 
 <span class="orangeword">桂枝 柴胡各半東加吳萸 楝子 茴香 木香湯方</span>（治以苦溫，佐以甘辛法）桂枝吳茱萸黃芩柴胡人參廣木香生薑白芍大棗（去核）川楝子小茴香半夏炙甘草 
<li>燥淫傳入中焦，脈短而澀，無表証，無下証，胸痛，腹脅脹痛，或嘔，或泄，苦溫甘辛以和之。<br><br></li>
 
燥雖傳入中焦，既無表裡証，不得誤汗、誤下，但以苦溫甘辛和之足矣。<br><br>
脈短而澀者，長為木，短為金，滑為潤，澀為燥也。<br><br>
胸痛者，肝脈絡胸也。<br><br>
腹痛者，金氣克木，木病克土也。<br><br>
脅痛者，肝木之本位也。<br><br>
嘔者，亦金克木病也。<br><br>
泄者，陽明之上，燥氣治之，中見太陰也。<br><br>
或者，不定之辭；有痛而兼嘔與泄者，有不嘔而但泄者，有不泄而但嘔者，有不兼嘔與泄而但痛者。<br><br>
病情有定，病勢無定，故但出法而不立方，學人隨証化裁可也。<br><br>
藥用苦溫甘辛者，經謂燥淫所勝，治以苦溫，佐以甘辛，以苦下之。<br><br>
蓋苦溫從火化以克金，甘辛從陽化以勝陰也。<br><br>
以苦下之者，金性堅剛，介然成塊，病深堅結。<br><br>
 
非下不可。<br><br>
下文即言下之証。<br><br>
 

<li>陽明燥証，裡實而堅，未從熱化，下之以苦溫；已從熱化，下之以苦寒。<br><br></li>
 
燥証陽明裡實而堅滿，經統言以苦下之，以苦泄之。<br><br>
今人用下法，多以苦寒。<br><br>
不知此証當別已化未化，用溫下寒下兩法，隨証施治，方為的確。<br><br>
未從熱化之脈，必仍短澀，澀即兼緊也，面必青黃。<br><br>
 
苦溫下法，如《金匱》大黃附子細辛湯，新方天台烏藥散（見下焦篇寒濕門）加巴豆霜之類。<br><br>
已從熱化之脈，必數而堅，面必赤，舌必黃，再以他証參之。<br><br>
苦寒下法，如三承氣之類，而小承氣無芒硝，輕用大黃或酒炒，重用枳、朴，則微兼溫矣。<br><br>
 
〔附治驗〕丙辰年，瑭治一山陰幕友車姓，年五十五歲，鬚髮已白大半。<br><br>
臍左堅大如盤，隱隱微痛，不大便數十日。<br><br>
先延外科治之，外科以大承氣下之三，四次，終不通。<br><br>
延余診視，按之堅冷如石，面色青黃，脈短澀而遲。<br><br>
先尚能食，屢下之後，糜粥不進，不大便已四十九日。<br><br>
余曰︰此症也，金氣之所結也。<br><br>
以肝本抑鬱，又感秋金燥氣，小邪中裡，久而結成，愈久愈堅，非下不可，然寒下非其治也。<br><br>
以天台烏藥散二錢，加巴豆霜一分，薑湯和服。<br><br>
設三伏以待之，如不通，第二次加巴豆霜分半；再不通，第三次加巴豆霜二分。<br><br>
服至三次後，始下黑亮球四十九枚，堅莫能破。<br><br>
繼以苦溫甘辛之法調理，漸次能食。<br><br>
又十五日不大便，余如前法下，至第二次而通，下黑亮球十五枚，雖亦堅結，然破之能碎，但燥極耳。<br><br>
外以香油熬川椒，熨其堅處；內服苦溫芳香透絡，月餘化盡。<br><br>
於此証，方知燥金氣傷人如此，而溫下寒下之法，斷不容紊也。<br><br>
 
乙丑年，治通廷尉，久疝不愈。<br><br>
時年六十八歲。<br><br>
先是通廷尉外任時，每發疝，醫者必用人參，故留邪在絡，久不得愈。<br><br>
至乙丑季夏，受涼複發，堅結肛門，坐臥不得，脹痛不可忍，汗如雨下，七日不大便。<br><br>
余曰︰疝本寒邪，凡結堅牢固，皆屬金象，況現下勢甚危急，非溫下不可。<br><br>
亦用天台烏藥散一錢，巴豆霜分許。<br><br>
下至三次始通，通後痛漸定。<br><br>
調以倭硫黃丸，兼用《金匱》蜘蛛散，漸次化淨。<br><br>
以上治驗二條，俱系下焦証，以出陽明堅結下法，連類而及。<br><br>
 
 
<li>燥氣延入下焦，搏於血分，而成者，無論男婦，化回生丹主之。<br><br></li>
 
大邪中表之燥証，感而激發者，誠如目南先生所云，與傷寒同法，學人衡其輕重可耳。<br><br>
前所補數條，除減傷寒法等差二條，胸脅腹痛一條，與傷寒微有不同，余俱兼疝瘕者，以經有燥淫所勝，男子疝，女子少腹痛之明文。<br><br>
疝瘕已多見寒濕門中，瘧証、泄瀉、嘔吐已多見於寒濕、濕溫門中，此特補小邪中裡，深入下焦血分，堅結不散之痼疾。<br><br>
若不知絡病宜緩通治法，或妄用急攻，必犯瘕散為蠱之戒。<br><br>
 
此蠱乃血蠱也，在婦人更多，為極重難治之証，學人不可不預防之也。<br><br>
化回生丹法，系燥淫於內，治以苦溫，佐以甘辛，以苦下之也。<br><br>
方從《金匱》鱉甲煎丸與回生丹脫化而出。<br><br>
此方以參、桂、椒、薑通補陽氣，白芍、熟地，守補陰液，益母膏通補陰氣，而消水氣，鱉甲膠通補肝氣，而消瘕，余俱芳香入絡而化濁。<br><br>
且以食血之蟲，飛者走絡中氣分，走者走絡中血分，可謂無微不入，無堅不破。<br><br>
又以醋熬大黃三次，約入病所，不傷他臟，久病堅結不散者，非此不可。<br><br>
或者病其藥味太多，不知用藥之道，少用獨用，則力大而急；多用眾用，則功分而緩。<br><br>
古人緩化之方皆然，所謂有製之師不畏多，無製之師少亦亂也。<br><br>
此方合醋與蜜共三十六味，得四九之數，金氣生成之數也。<br><br>
 
 <span class="orangeword">化回生丹方</span>人參（六兩）安南桂（二兩）兩頭尖（二兩）麝香（二兩）片子薑黃（二兩）公丁香（三兩）川椒炭（二兩）虻蟲（二兩）京三棱（二兩）蒲黃炭（一兩）藏紅花（二兩）蘇木（三兩）桃仁（三兩）蘇子霜（二兩）五靈脂（二兩）降真香（二兩）干漆（二兩）當歸尾（四兩）沒藥（二兩）白芍（四兩）杏仁（三兩）香附米（二兩）吳茱萸（二兩）元胡索（二兩）水蛭（二兩）阿魏（二兩）小茴香炭（三兩）川芎（二兩）乳香（二兩）良薑（二兩）艾炭（二兩）益母膏（八兩）熟地黃（四兩）鱉甲膠（一斤）大黃（八兩，共為細末，以高米醋一斤半，熬濃，曬乾為末，再加醋熬，如是三次，曬乾，末之） 

<br>共為細末，以鱉甲、益母、大黃三膠和勻，再加煉蜜為丸，重一錢五分，蠟皮封護。<br><br>
同時溫開水和，空心服；瘀甚之証，黃酒下。<br><br>
 
<ol>
<li>治結不散不痛。<br><br></li>
 
<li>治發痛甚。<br><br></li>
 
<li>治血痺。<br><br></li>
 
<li>治婦女乾血癆証之屬實者。<br><br></li>
 
<li>治瘧母左脅痛而寒熱者。<br><br></li>
 
<li>治婦女經前作痛，古謂之痛經者。<br><br></li>
 
<li>治婦女將欲行經而寒熱者。<br><br></li>
 
<li>治婦女將欲行經，誤食生冷腹痛者。<br><br></li>
 
<li>治婦女經閉。<br><br></li>
 
<li>治婦女經來紫黑，甚至成塊者。<br><br></li>
 
<li>治腰痛之因於跌撲死血者。<br><br></li>
 
<li>治產後瘀血，少腹痛，拒按者。<br><br></li>
 
<li>治跌撲昏暈欲死者。<br><br></li>
 
<li>治金瘡棒瘡之有瘀滯者。<br><br></li>

</ol>
<li>燥氣久伏下焦，不與血搏，老年八脈空虛，不可與化回生丹，複亨丹主之。<br><br></li>
 
金性沉著，久而不散，自非溫通絡脈不可。<br><br>
既不與血搏成堅硬之塊，發時痛脹有形，痛止無形，自不得傷無過之營血，而用化矣。<br><br>
複亨大義，謂剝極而複，複則能亨也。<br><br>
其方以溫養溫燥兼用，蓋溫燥之方，可暫不可久，況久病雖曰陽虛，陰亦不能獨足，至老年八脈空虛，更當預護其陰。<br><br>
故以石硫黃補下焦真陽，而不傷陰之品為君，佐以鹿茸、枸杞、人參、茯苓、蓯蓉補正，而但以歸、茴、椒、桂、丁香、萆，通衝任與肝腎之邪也。<br><br>
按解產難中，已有通補奇經丸方，此方可以不錄。<br><br>
但彼方專以通補八脈為主，此則溫養溫燥合法，且與上條為對待之方，故並載之。<br><br>
按《難經》︰任之為病，男子為七疝，女子為瘕聚。<br><br>
七疝者，朱丹溪謂︰寒疝、水疝、筋疝、血疝、氣疝、狐疝、疝，為七疝。<br><br>
《袖珍》謂︰一厥、二盤、三寒、四、五附、六脈、七氣為七疝。<br><br>
瘕者血病，即婦人之疝也。<br><br>
後世謂︰蛇瘕、脂瘕、青瘕、黃瘕、燥瘕、狐瘕、血瘕、鱉瘕，為八瘕。<br><br>
蓋任為天癸生氣，故多有形之積。<br><br>
大抵有形之實証宜前方，無形之虛証宜此方也。<br><br>
 
按燥金遺病，如瘧疝之類，多見下焦篇寒濕濕溫門中。<br><br>
再載在方書，應收入燥門者尚多，以限於篇幅，不及備錄，已示門徑，學人隅反可也。<br><br>
 
 <span class="orangeword">複亨丹方</span>（苦溫甘辛法）倭硫黃（十分，按倭硫黃者，石硫黃也，水土硫黃斷不可用）鹿茸（酒炙，八分）枸杞子（六分）人參（四分）雲茯苓（八分）淡蓯蓉（八分）安南桂（四分）全當歸（酒浸，六分）小茴香（六分，酒浸，與當歸同炒黑）川椒炭（三分）萆（六分）炙龜板（四分） 

<br>益母膏和為丸，小梧桐子大。<br><br>
每服二錢，日再服；冬日漸加至三錢，開水下。<br><br>
 
按前人燥不為病之說，非將寒燥混入一門，即混入濕門矣。<br><br>
蓋以燥為寒之始，與寒相似，故混入寒門。<br><br>
又以陽明之上，燥氣治之，中見太陰而陽明從中，以中氣為化，故又易混入濕門也。<br><br>
但學醫之士，必須眉目清楚，複《內經》之舊，而後中有定見，方不越乎規矩也。<br><br>
 
 <span class="orangeword">霹靂散方</span>主治中燥吐瀉腹痛，甚則四肢厥逆，轉筋，腿痛、肢麻，起臥不安，煩躁不寧，甚則六脈全無，陰毒發斑，疝瘕等証，並一切凝寒痼冷積聚。<br><br>
寒輕者，不可多服；寒重者，不可少服，以愈為度。<br><br>
非實在純受濕燥寒三氣陰邪者，不可服。<br><br>
 
桂枝（六兩）公丁香（四兩）草果（二兩）川椒（炒，五兩）小茴香（炒，四兩）薤白（四兩）良薑（三兩）吳茱萸（四兩）五靈脂（二兩）降香（五兩）烏藥（三兩）乾薑（三兩）石菖蒲（二兩）防己（三兩）檳榔（二兩）蓽澄茄（五兩）附子（三兩）細辛（二兩）青木香（四兩）薏仁（五兩）雄黃（五錢） 
<br>上藥共為細末，開水和服。<br><br>
大人每服三錢，病重者五錢；小人減半。<br><br>
再病重者，連服數次，以痛止厥回，或瀉止筋不轉為度。<br><br>
 
〔方論〕按《內經》有五疫之稱，五行偏勝之極。<br><br>
皆可致疫。<br><br>
雖癘氣之至，多見火証，而燥金寒濕之疫，亦複時有。<br><br>
蓋風火暑三者為陽邪，與穢濁異氣相參，則為溫癘，濕燥寒三者為陰邪，與穢濁異氣相參，則為寒癘。<br><br>
現下見証，多有肢麻轉筋，手足厥逆，吐瀉腹痛，脅肋疼痛，甚至反惡熱而大渴思涼者。<br><br>
經謂霧傷於上，濕傷於下。<br><br>
此証乃燥金寒濕之氣（經謂陽明之上，中見太陰；又謂陽明從中治也），直犯筋經，由大絡別絡，內傷三陰臟真，所以轉筋入腹即死也。<br><br>
既吐且瀉者，陰陽逆亂也。<br><br>
諸痛者，燥金濕土之氣所搏也。<br><br>
其渴思涼飲者，少陰篇謂自利而渴者，屬少陰虛，故飲水求救也。<br><br>
其頭面赤者，陰邪上逼，陽不能降，所謂戴陽也。<br><br>
其周身惡熱喜涼者，陰邪盤踞於內，陽氣無附欲散也。<br><br>
陰病反見陽証，所謂水極似火，其受陰邪尤重也。<br><br>
諸陽証畢現，然必當臍痛甚拒按者，方為陽中見純陰，乃為真陰之証，此處斷不可誤。<br><br>
故立方會萃溫三陰經剛燥苦熱之品，急溫臟真，保住陽氣。<br><br>
又重用芳香，急驅穢濁。<br><br>
一面由臟真而別絡大絡，外出筋經經絡以達皮毛；一面由臟絡腑絡以通六腑，外達九竅。<br><br>
俾穢濁陰邪，一齊立解。<br><br>
大抵皆扶陽抑陰，所謂離照當空群陰退避也。<br><br>
再此証自唐宋以後，醫者皆不識系燥氣所干，凡見前証，俗名曰痧。<br><br>
近時竟有著痧証書者，捉風捕影，雜亂無章，害人不淺。<br><br>
即以痧論，未有不干天地之氣，而漫然成痧者。<br><br>
究竟所感何氣，不能確切指出，故立方毫無準的。<br><br>
其誤皆在前人謂燥不為病，又有燥氣化火之說。<br><br>
瑭亦為其所誤，故初刻書時，再三疑慮，辨難見於雜說篇中，而正文只有化氣之火証，無勝氣之寒証。<br><br>
其燥不為病之誤，誤在《陰陽應象大論》篇中，脫秋傷於燥一條；長夏傷於濕，又錯秋傷於濕，以為竟無燥証矣。<br><br>
不知《天元紀》，《氣交變》，《五運行》，《五常政》，《六微旨》諸篇，平列六氣，燥氣之為病，與諸氣同，何嘗燥不為病哉﹗經云︰風為百病之長。<br><br>
按風屬木，主仁。<br><br>
《大易》曰︰元者善之長也，得生生之機，開生化之源，尚且為病多端，況金為殺厲之氣。<br><br>
歐陽氏曰；商者傷也，主義主收，主刑主殺。<br><br>
其傷人也，最速而暴，竟有不終日而死者。<br><br>
瑭目擊神傷，故再三致意云。<br><br>
</ol>

<hr width="60%">

<h3>溫病條辨 中焦篇</h3>
<h4>風溫、溫熱、溫疫、溫毒、冬溫</h4>
<ol>
<li>面目俱赤，語聲重濁，呼吸俱粗，大便閉，小便澀，舌苔老黃，甚則黑有芒刺，但惡熱，不惡寒，日晡益甚者，傳至中焦，陽明溫病也。<br><br></li>
脈浮洪躁甚者，白虎湯主之；脈沉數有力，甚則脈體反小而實者，大承氣湯主之。<br><br>
暑溫、濕溫、溫瘧，不在此例。<br><br>

陽明之脈榮於面，《傷寒論》謂陽明病面緣緣正赤，火盛必克金，故目白睛亦赤也。<br><br>
語聲重濁，金受火刑而音不清也。<br><br>
呼吸俱粗，謂鼻息來去俱粗，其粗也平等，方是實証；若來粗去不粗，去粗來不粗，或竟不粗，則非陽明實証，當細辨之，粗則喘之漸也。<br><br>
大便閉，陽明實也。<br><br>
小便澀，火腑不通，而陰氣不化也。<br><br>
口燥渴，火爍津也。<br><br>
舌苔老黃，肺受胃濁，氣不化津也。<br><br>
（按《靈樞》論諸臟溫病，獨肺溫病有舌苔之明文，余則無有，可見舌苔乃胃中濁氣，熏蒸肺臟，肺氣不化而然），甚則黑者，黑，水色也。<br><br>
火極而似水也。<br><br>
又水勝火，大凡五行之極盛，必兼勝己之形，芒刺，苔久不化，熱極而起堅硬之刺也；倘刺軟者，非實証也。<br><br>
不惡寒，但惡熱者，傳至中焦，已無肺証，陽明者，兩陽合明也。<br><br>
溫邪之熱，與陽明之熱相搏，故但惡熱也。<br><br>
或用白虎，或用承氣者，証同而脈異也。<br><br>
浮洪躁甚，邪氣近表，脈浮者不可下，凡逐邪者，隨其所在，就近而逐之，脈浮則出表為順，故以白虎之金飆以退煩熱，若沉小有力，病純在裡，則非下奪不可矣。<br><br>
故主以大承氣，按吳又可《溫疫論》中云︰舌苔邊白但見中微黃者，即加大黃，甚不可從，雖云傷寒重在誤下，溫病重在誤汗，即誤下不似傷寒之逆之甚，究竟承氣非可輕嘗之品，故云舌苔老黃，甚則黑有芒刺，脈體沉實，的系燥結痞滿，方可用之。<br><br>

或問︰子言溫病以手經主治，力辟用足經藥之非，今亦云陽明証者何？陽明特非足經乎？曰︰陽明如市，胃為十二經之海，土者萬物之所歸也。<br><br>
諸病未有不過此者，前人云傷寒傳足不傳手，誤也。<br><br>
一人不能分為兩截，總之傷寒由毛竅而溪，溪、肉之分理之小者；由溪而谷，谷、肉之分理之大者；由谷而孫絡，孫絡、絡之至細者；由孫絡而大絡，由大絡而經，此經即太陽經也。<br><br>
始太陽，終厥陰，傷寒以足經為主，未始不關手經也。<br><br>
溫病由口鼻而入，鼻氣通於肺，口氣通於胃，肺病逆傳則為心包，上焦病不治，則傳中焦，胃與脾也。<br><br>
中焦病不治，即傳下焦，肝與腎也。<br><br>
終上焦，始下焦，溫病以手經為主，未始不關足經也。<br><br>
但初受之時，斷不可以辛溫發其陽耳。<br><br>
蓋傷寒傷人身之陽，故喜辛溫甘溫苦熱，以救其陽；溫病傷人身之陰，故喜辛涼甘寒甘鹹，以救其陰，彼此對勘，自可了然於心目中矣。<br><br>

<span class="orangeword">白虎湯</span> （方見上焦篇）
<span class="orangeword">大承氣湯方</span> 大黃（六錢） 芒硝（三錢） 濃朴（三錢） 枳實（三錢）
<br>水八杯，先煮枳、朴，後納大黃、芒硝，煮取三杯，先服一杯，約二時許，得利止後服，不知，再服一杯，再不知，再服。<br><br>

〔方論〕此苦辛通降咸以入陰法，承氣者，承胃氣也。<br><br>
蓋胃之為腑，體陽而用陰，若在無病時，本系自然下降，今為邪氣蟠踞於中，阻其下降之氣，胃雖自欲下降而不能，非藥力助之不可，故承氣湯通胃結，救胃陰，仍系承胃腑本來下降之氣，非有一毫私智鑿於其間也。<br><br>
故湯名承氣，學人若真能透徹此義，則施用承氣，自無弊竇，大黃蕩滌熱結，芒硝入陰軟堅，枳實開幽門之不通，濃朴瀉中宮之實滿（濃朴分量不似《傷寒論》中重用者，治溫與治寒不同，畏其燥也），曰大承氣者，合四藥而觀之，可謂無堅不破，無微不入，故曰大也。<br><br>
非真正實熱蔽痼，氣血俱結者，不可用也。<br><br>
若去入陰之芒硝，則雲小矣；去枳、朴之攻氣結，加甘草以和中，則雲調胃矣。<br><br>

<li>陽明溫病，脈浮而促者，減味竹葉石膏湯主之。<br><br></li>

脈促，謂數而時止，如趨者遇急，忽一蹶然，其勢甚急，故以辛涼透表重劑，逐邪外出則愈。<br><br>

<span class="orangeword">減味竹葉石膏湯方</span> （辛涼合甘寒法）竹葉（五錢） 石膏（八錢） 麥冬（六錢） 甘草（三錢）
<br>水八杯，煮取三杯，一時服一杯，約三時令盡。<br><br>

<li>陽明溫病，諸証悉有而微，脈不浮者，小承氣湯微和之。<br><br></li>

以陽明溫病發端者，指首條所列陽明証而言也。<br><br>
後凡言陽明溫病者仿此，諸証悉有，以非下不可，微則未至十分亢害，但以小承氣通和胃氣則愈，無庸芒硝之軟堅也。<br><br>

<li>陽明溫病，汗多譫語，舌苔老黃而乾者，宜小承氣湯。<br><br></li>

汗多，津液散而大便結，苔見乾黃，譫語因結糞而然，故宜承氣。<br><br>

<li>陽明溫病，無汗，小便不利，譫語者，先與牛黃丸；不大便，再與調胃承氣湯。<br><br></li>

無汗而小便不利，則大便未定成硬，譫語之不因燥屎可知，不因燥屎而譫語者，猶系心包絡証也。<br><br>
故先與牛黃丸，以開內竅，服牛黃丸，內竅開，大便當下。<br><br>
蓋牛黃丸亦有下大便之功能，其仍然不下者，無汗則外不通；大小便俱閉則內不通，邪之深結於陰可知，故取芒硝之鹹寒，大黃、甘草之甘苦寒，不取枳、朴之辛燥也。<br><br>
傷寒之譫語，舍燥屎無他証，一則寒邪不兼穢濁，二則由太陽而陽明；溫病譫語，有因燥屎，有因邪陷心包，一則溫多兼穢，二則自上焦心肺而來，學人常須察識，不可歧路亡羊也。<br><br>

<li>陽明溫病，面目俱赤，肢厥，甚則通體皆厥，不瘈瘲，但神昏，不大便，七、八日以外，小便赤，脈沉伏，或並脈亦厥，胸腹滿堅，甚則拒按，喜涼飲者，大承氣湯主之。<br><br></li>

此一條須細辨其的是火極似水、熱極而厥之証，方可用之，全在目赤、小便赤、腹滿堅、喜涼飲定之。<br><br>

<span class="orangeword">大承氣湯</span> （方法並見前）
<li>陽明溫病，純利稀水無糞者，謂之熱結旁流，調胃承氣湯主之。<br><br></li>

熱結旁流，非氣之不通，不用枳、朴，獨取芒硝入陰以解熱結，反以甘草緩芒硝急趨之性，使之留中解結，不然，結不下而水獨行，徒使藥性傷人也。<br><br>

吳又可用大承氣湯者非是。<br><br>

<li>陽明溫病，實熱壅塞為噦者下之，連聲噦者，中焦；聲斷續，時微時甚者，屬下焦。<br><br></li>

《金匱》謂噦而腹滿，視其前後，知何部不利，利之即愈，陽明實熱之噦，下之裡氣得通則止，但其兼証之輕重，難以預料，故但云下之而不定方，以俟臨証者自為採取耳，再按︰中焦實証之噦，噦必連聲緊促者，胃氣大實，逼迫肺氣不得下降，兩相攻擊而然，若或斷或續，乃下焦沖虛之噦，其噦之來路也遠，故其聲斷續也。<br><br>
治屬下焦。<br><br>

<li>陽明溫病，下利譫語，陽明脈實，或滑疾者，小承氣湯主之；脈不實者，牛黃丸主之。<br><br></li>
紫雪丹亦主之。<br><br>

下利譫語，柯氏謂腸虛胃實，故取大黃之濡胃，無庸芒硝之潤腸，本論有脈實、脈滑疾、脈不實之辨，恐心包絡之譫語而誤以承氣下之也。<br><br>
仍主芳香開竅法。<br><br>

<span class="orangeword">小承氣湯</span> （苦辛通法重劑）大黃（五錢） 濃朴（二錢） 枳實（一錢）
<br>水八杯，煮取三杯，先服一杯，得宿糞，止後服，不知再服。<br><br>

<span class="orangeword">調胃承氣湯</span> （熱淫於內，治以鹹寒，佐以甘苦法）大黃（三錢） 芒硝（五錢） 生甘草（二錢）
<span class="orangeword">牛黃丸</span> （方論並見上焦篇）
<span class="orangeword">紫雪丹</span> （方論並見上焦篇）
<li>溫病三焦俱急，大熱大渴，舌燥，脈不浮而燥甚，舌色金黃，痰涎壅甚，不可單行承氣者，承氣合小陷胸湯主之。<br><br></li>
三焦俱急，謂上焦未清，已入中焦陽明，大熱大渴，脈躁苔焦，陽土燥烈，煎熬腎水，不下則陰液立見消亡，下則引上焦餘邪陷入，恐成結胸之証，故以小陷胸合承氣湯，滌三焦之邪上午 09:08 2006/8/29，一齊俱出，此因病急，故方亦急也。<br><br>
然非審定是証，不可用是方也。<br><br>

<span class="orangeword">承氣合小陷胸湯方</span> （苦辛寒法）生大黃（五錢） 濃朴（二錢） 枳實（二錢） 半夏（三錢） 栝蔞（三錢） 黃連（二錢）
<br>水八杯，煮取三杯，先服一杯，不下，再服一杯，得快利，止後服，不便再服。<br><br>

<li>陽明溫病，無上焦証，數日不大便，當下之，若其人陰素虛，不可行承氣者，增液湯主之。<br><br></li>

服增液湯已，周十二時觀之，若大便不下者，合調胃承氣湯微和之。<br><br>

此方所以代吳又可承氣養榮湯法也。<br><br>
妙在寓瀉於補，以補藥之體，作瀉藥之用，既可攻實，又可防虛，余治體虛之溫病，與前醫誤傷津液、不大便、半虛半實之証，專以此法救之，無不應手而效。<br><br>

<span class="orangeword">增液湯方</span> （鹹寒苦甘法）元參（一兩） 麥冬（連心，八錢） 細生地（八錢）
<br>水八杯，煮取三杯，口乾則與飲，令盡，不便，再作服。<br><br>

〔方論〕溫病之不大便，不出熱結液乾二者之外，其偏於陽邪熾甚，熱結之實証，則從承氣法矣；其偏於陰虧液涸之半虛半實証，則不可混施承氣，故以此法代之，獨取元參為君者，元參味苦鹹微寒，壯水製火，通二便，啟腎水上潮於天，其能治液乾，固不待言，本經稱其主治腹中寒熱積聚，其並能解熱結可知，麥冬主治心腹結氣，傷中傷飽，胃絡脈絕，羸瘦短氣，亦系能補能潤能通之品，故以為之佐，生地亦主寒熱積聚，逐血痺，用細者，取其補而不膩，兼能走絡也。<br><br>
三者合用，作增水行舟之計，故湯名增液，但非重用不為功。<br><br>

本論於陽明下証，峙立三法︰熱結液乾之大實証，則用大承氣；偏於熱結而液不乾者，旁流是也。<br><br>
則用調胃承氣；偏於液乾多而熱結少者，則用增液，所以回護其虛，務存津液之心法也。<br><br>

按吳又可純恃承氣以為攻病之具，用之得當則效，用之不當，其弊有三︰一則邪在心包、陽明兩處，不先開心包，徒攻陽明，下後仍然昏惑譫語，亦將如之何哉？吾知其必不救矣。<br><br>
二則體虧液涸之人，下後作戰汗，或隨戰汗而脫，或不蒸汗徒戰而脫，三者下後雖能戰汗，以陰氣大傷，轉成上嗽下泄，夜熱早涼之怯証，補陽不可，救陰不可，有延至數月而死者，有延至歲餘而死者，其死均也。<br><br>
在又可當日，溫疫盛行之際，非尋常溫病可比，又可創溫病治法，自有矯枉過正不暇詳審之處，斷不可概施於今日也。<br><br>
本論分別可與不可與、可補不可補之處，以俟明眼裁定，而又為此按語於後，奉商天下之欲救是証者，至若張氏、喻氏，有以甘溫辛熱立法者，濕溫有可用之處，然須兼以苦泄淡滲。<br><br>
蓋治外邪，宜通不宜守也。<br><br>
若風溫、溫熱、溫疫、溫毒，斷不可從。<br><br>

<li>陽明溫病，下後汗出，當複其陰，益胃湯主之。<br><br></li>

溫熱本傷陰之病，下後邪解汗出，汗亦津液之化，陰液受傷，不待言矣。<br><br>
故云當複其陰，此陰指胃陰而言。<br><br>
蓋十二經皆稟氣於胃，胃陰複而氣降得食，則十二經之陰皆可複矣。<br><br>
欲複其陰，非甘涼不可，湯名益胃者，胃體陽用陰，取益胃用之義也。<br><br>
下後急議複陰者，恐將來液虧燥起，而成乾咳身熱之怯証也。<br><br>

<span class="orangeword">益胃湯方</span> （甘涼法）沙參（三錢） 麥冬（五錢） 冰糖（一錢） 細生地（五錢） 玉竹（炒香，一錢五分）
<br>水五杯，煮取二杯，分二次服，渣再煮一杯服。<br><br>

<li>下後無汗脈浮者，銀翹湯主之；脈浮洪者，白虎湯主之；脈洪而芤者，白虎加人參湯主之。<br><br></li>

此下後邪氣還表之証也。<br><br>
溫病之邪，上行極而下，下行極而上，下後裡氣得通，欲作汗而未能，以脈浮驗之，知不在裡而在表，逐邪者隨其性而宣泄之，就其近而引導之，故主以銀翹湯，增液為作汗之具，仍以銀花、連翹解毒而輕宣表氣。<br><br>
蓋亦辛涼合甘寒輕劑法也。<br><br>
若浮而且洪，熱氣熾甚，津液立見銷亡，則非白虎不可，若洪而且芤，金受火克，元氣不支，則非加人參不可矣。<br><br>

<span class="orangeword">銀翹湯方</span> （辛涼合甘寒法）銀花（五錢） 連翹（三錢） 竹葉（二錢） 生甘草（一錢） 麥冬（四錢） 細生地（四錢）
<span class="orangeword">白虎湯、白虎加人參湯</span> （方論並見前）
<li>下後無汗，脈不浮而數，清燥湯主之。<br><br></li>

無汗而脈數，邪之未解可知，但不浮，無領邪外出之路，既下之後，又無連下之理，故以清燥法，增水敵火，使不致為災，一半日後相機易法，即吳又可下後間服緩劑之法也。<br><br>
但又可清燥湯中用陳皮之燥，柴胡之升，當歸之辛竄，津液何堪﹗以燥清燥，有是理乎？此條乃用其法而不用其方。<br><br>

<span class="orangeword">清燥湯方</span> （甘涼法）麥冬（五錢） 知母（二錢） 人中黃（一錢五分） 細生地（五錢） 元參（三錢）
<br>水八杯，煮取三杯，分三次服。<br><br>

〔加減法〕咳嗽膠痰，加沙參（三錢），桑葉（一錢五分），梨汁（半酒杯），牡蠣（三錢），牛蒡子（三錢，）按吳又可咳嗽膠痰之証，而用蘇子、桔紅、當歸，病因於燥而用燥藥，非也。<br><br>
在濕溫門中不禁。<br><br>

<li>下後數日，熱不退，或退不盡，口燥咽乾，舌苔乾黑，或金黃色，脈沉而有力者，護胃承氣湯微和之；脈沉而弱者，增液湯主之。<br><br></li>

溫病下後，邪氣已淨，必然脈靜身涼，邪氣不淨，有延至數日邪氣複聚於胃，須再通其裡者，甚至屢下而後淨者，誠有如吳又可所云，但正氣日虛一日，陰津日耗一日，須加意防護其陰，不可稍有鹵莽，是在任其責者臨時斟酌盡善耳，吳又可於邪氣複聚之証，但主以小承氣，本論於此處分別立法。<br><br>

<span class="orangeword">護胃承氣湯方</span> （苦甘法）生大黃（三錢） 元參（三錢） 細生地（三錢） 丹皮（二錢） 知母（二錢） 麥冬（連心，三錢）
<br>水五杯，煮取二杯，先服一杯，得結糞止後服，不便，再服。<br><br>

<span class="orangeword">增液湯</span> （方見前）
<li>陽明溫病，下後二、三日，下証複現，脈下甚沉，或沉而無力，止可與增液，不可與承氣。<br><br></li>

此恐犯數下之禁也。<br><br>

<li>陽明溫病，下之不通，其証有五︰應下失下，正虛不能運藥，不運藥者死，新加黃龍湯主之。<br><br></li>
喘促不寧，痰涎壅滯，右寸實大，肺氣不降者，宣白承氣湯主之。<br><br>
左尺牢堅，小便赤痛，時煩渴甚，導赤承氣湯主之。<br><br>
邪閉心包，神昏舌短，內竅不通，飲不解渴者，牛黃承氣湯主之。<br><br>
津液不足，無水舟停者，間服增液，再不下者，增液承氣湯主之。<br><br>

經謂下不通者死。<br><br>
蓋下而至於不通，其為危險可知，不忍因其危險難治而遂棄之，茲按溫病中下之不通者共有五因︰其因正虛不運藥者，正氣既虛，邪氣複實，勉擬黃龍法，以人參補正，以大黃逐邪，以冬、地增液，邪退正存一線，即可以大隊補陰而生，此邪正合治法也。<br><br>
其因肺氣不降，而裡証又實者，必喘促寸實，則以杏仁、石膏宣肺氣之痺，以大黃逐腸胃之結，此臟腑合治法也。<br><br>
其因火腑不通，左尺必現牢堅之脈（左尺，小腸脈也。<br><br>
俗候於左寸者非，細考《內經》自知），小腸熱盛，下注膀胱、小便必涓滴赤且痛也。<br><br>
則以導赤去淡通之陽藥，加連、柏之苦通火腑，大黃、芒硝承胃氣而通大腸，此二腸同治法也。<br><br>
其因邪閉心包，內竅不通者，前第五條已有先與牛黃丸，再與承氣之法，此條系已下而不通，舌短神昏，閉已甚矣。<br><br>
飲不解渴，消亦甚矣。<br><br>
較前條僅僅譫語，則更急而又急，立刻有閉脫之虞，陽明大實不通，有消亡腎液之虞，其勢不可少緩須臾，則以牛黃丸開手少陰之閉，以承氣急瀉陽明，救足少陰之消，此兩少陰合治法也。<br><br>
再此條亦系三焦俱急，當與前第九條用承氣、陷胸合法者參看，其因陽明太熱，津液枯燥，水不足以行舟，而結糞不下者，非增液不可，服增液兩劑，法當自下，其或臟燥太甚之人，竟有不下者，則以增液合調胃承氣湯，緩緩與服，約二時服半杯沃之，此一腑中氣血合治法也。<br><br>

<span class="orangeword">新加黃龍湯</span> （苦甘鹹法）細生地（五錢） 生甘草（二錢） 人參（一錢五分，另煎） 生大黃（三錢） 芒硝（一錢） 元參（五錢） 麥冬（連心，五錢） 當歸（一錢五分） 海參（洗，二條） 薑汁（六匙）
<br>水八杯，煮取三杯，先用一杯，沖參汁五分、薑汁二匙，頓服之，如腹中有響聲，或轉矢氣者。<br><br>

為欲便也；候一、二時不便，再如前法服一杯；候二十四刻，不便，再服第三杯；如服一杯，即得便，止後服，酌服益胃湯一劑（益胃湯方見前），余參或可加入。<br><br>

〔方論〕此處方於無可處之地，勉盡人力，不肯稍有遺憾之法也。<br><br>
舊方用大承氣加參、地、當歸，須知正氣久耗，而大便不下者，陰陽俱憊，尤重陰液消亡，不得再用枳、朴傷氣而耗液，故改用調胃承氣，取甘草之緩急，合人參補正，微點薑汁，宣通胃氣，代枳、朴之用，合人參最宣胃氣，加麥、地、元參，保津液之難保，而又去血結之積聚，薑汁為宣氣分之用，當歸為宣血中氣分之用，再加海參者，海參鹹能化堅，甘能補正，按海參之液，數倍於其身，其能補液可知，且蠕動之物，能走絡中血分，病久者必入絡，故以之為使也。<br><br>

<span class="orangeword">宣白承氣湯方</span> （苦辛淡法）生石膏（五錢） 生大黃（三錢） 杏仁粉（二錢） 栝蔞皮（一錢五分）
<br>水五杯，煮取二杯，先服一杯，不知再服。<br><br>

<span class="orangeword">導赤承氣湯</span> 赤芍（三錢） 細生地（五錢） 生大黃（三錢） 黃連（二錢） 黃柏（二錢） 芒硝（一錢）
<br>水五杯，煮取二杯，先服一杯，不下再服。<br><br>

<span class="orangeword">牛黃承氣湯</span> 即用前安宮牛黃丸二丸，化開，調生大黃末（三錢），先服一半，不知再服。<br><br>

<span class="orangeword">增液承氣湯</span> 即於增液湯內，加大黃（三錢），芒硝（一錢五分）。<br><br>

水八杯，煮取三杯，先服一杯，不知再服。<br><br>

<li>下後虛煩不眠，心中懊，甚至反複顛倒，梔子豉湯主之；若少氣者，加甘草；若嘔者，加薑汁。<br><br></li>

邪氣半至陽明，半猶在膈，下法能除陽明之邪，不能除膈間之邪，故証現懊 虛煩，梔子豉湯，涌越其在上之邪也。<br><br>
少氣加甘草者，誤下固能傷陰，此則以誤下而傷胸中陽氣，甘能益氣，故加之。<br><br>

嘔加薑汁者，胃中未至甚熱燥結，誤下傷胃中陽氣，木來乘之，故嘔，加薑汁，和肝而降胃氣也。<br><br>
胃氣降，則不嘔矣。<br><br>

<span class="orangeword">梔子豉湯方</span> （見上焦篇）
<span class="orangeword">梔子豉加甘草湯</span> 即於梔子豉湯內，加甘草（二錢），煎法如前。<br><br>

<span class="orangeword">梔子豉加薑汁方</span> 即於梔子豉湯內，加薑汁（五匙）。<br><br>

<li>陽明溫病，乾嘔口苦而渴，尚未可下者，黃連黃芩湯主之。<br><br></li>
不渴而舌滑者屬濕溫。<br><br>

溫熱，燥病也。<br><br>
其嘔由於邪熱夾穢，擾亂中宮而然，故以黃連、黃芩徹其熱，以芳香蒸變化其濁也。<br><br>

<span class="orangeword">黃連黃芩湯方</span> （苦寒微辛法）黃連（二錢） 黃芩（二錢） 鬱金（一錢五分） 香豆豉（二錢）
<br>水五杯，煮取二杯，分二次服。<br><br>

<li>陽明溫病，舌黃燥，肉色絳，不渴者，邪在血分，清營湯主之。<br><br></li>
若滑者，不可與也。<br><br>
當於濕溫中求之。<br><br>

溫病傳裡，理當渴甚，今反不渴者，以邪氣深入血分，格陰於外，上潮於口，故反不渴也。<br><br>
曾過氣分，故苔黃而燥，邪居血分，故舌之肉色絳也。<br><br>
若舌苔白滑、灰滑、淡黃而滑，不渴者，乃濕氣蒸騰之象，不得用清營柔以濟柔也。<br><br>

<span class="orangeword">清營湯方</span> （見上焦篇）
<li>陽明斑者，化斑湯主之。<br><br></li>

方義並見上焦篇。<br><br>

<li>陽明溫病，下後疹續出者，銀翹散去豆豉，加細生地、大青葉、元參、丹皮湯主之。<br><br></li>

方義並見上焦篇。<br><br>

<li>斑疹，用升提，則衄，或厥，或嗆咳，或昏痙，用壅補則瞀亂。<br><br></li>

此治斑疹之禁也。<br><br>
斑疹之邪在血絡，只喜輕宣涼解，若用柴胡、升麻辛溫之品，直升少陽，使熱血上循清道則衄；過升則下竭，下竭者必上厥；肺為華蓋，受熱毒之熏蒸則嗆咳；心位正陽，受升提之摧迫則昏痙，至若壅補，使邪無出路，絡道比經道最細，諸瘡痛癢，皆屬於心，既不得外出，其勢必返而歸之於心，不瞀亂得乎？
<li>斑疹陽明証悉具，外出不快，內壅特甚者，調胃承氣湯微和之，得通則已，不可令大泄，大泄則內陷。<br><br></li>

此斑疹下法，微有不同也。<br><br>
斑疹雖宜宣泄，但不可太過，令其內陷，斑疹雖忌升提，亦畏內陷。<br><br>

方用調胃承氣者，避枳、朴之溫燥，取芒硝之入陰，甘草敗毒緩中也。<br><br>

<span class="orangeword">調胃承氣湯</span> （方見前）
<li>陽明溫毒發痘者，如斑疹法，隨其所在而攻之。<br><br></li>

溫毒發痘，如小兒痘瘡，或多或少，紫黑色，皆穢濁太甚，療治失宜而然也。<br><br>
雖不多見，間亦有之。<br><br>

隨其所在而攻，謂脈浮則用銀翹散加生地、元參，渴加花粉，毒重加金汁，人中黃，小便短加芩、連之類；脈沉內壅者，酌輕重下之。<br><br>

<li>陽明溫毒，楊梅瘡者，以上法隨其所偏而調之，重加敗毒，兼與利濕。<br><br></li>

此條當入濕溫，因上條溫痘連類而及，故編於此，可以互証也。<br><br>
楊梅瘡者，形似楊梅，輕則紅紫，重則紫黑，多現於背部、面部，亦因感受穢濁而然。<br><br>

如上法者，如上條治溫痘之法，毒甚故重加敗毒，此証毒附濕而為災，故兼與利濕，如萆 、土茯苓之類。<br><br>

<li>陽明溫病，不甚渴，腹不滿，無汗，小便不利，心中懊 者，必發黃，黃者梔子柏皮湯主之。<br><br></li>
受邪太重，邪熱與胃陽相搏，不得發越，無汗不能自通，熱必發黃矣。<br><br>

<span class="orangeword">梔子柏皮湯方</span> 梔子（五錢） 生甘草（二錢） 黃柏（五錢）
<br>水五杯，煮取二杯，分二次服。<br><br>

〔方論〕此濕淫於內，以苦燥之，熱淫於內，佐以甘苦法也。<br><br>
梔子清肌表，解五黃，又治內煩，黃柏瀉膀胱，療肌膚間熱，甘草協利內外，三者其色皆黃，以黃退黃，同氣相求也。<br><br>
按又可但有茵陳大黃湯，而無梔子柏皮湯，溫熱發黃，豈皆可下者哉﹗
<li>陽明溫病，無汗，或但頭汗出，身無汗，渴欲飲水，腹滿舌燥黃，小便不利者，必發黃，茵陳蒿湯主之。<br><br></li>

此與上條異者，在口渴腹滿耳，上條口不甚渴，腹不滿，胃不甚實，故不可下；此則胃家已實而黃不得退，熱不得越，無出表之理，故從事於下趨大小便也。<br><br>

<span class="orangeword">茵陳蒿湯</span> 茵陳蒿（六錢） 梔子（三錢） 生大黃（三錢）
<br>水八杯，先煮茵陳減水之半，再入二味，煮成三杯，分三次服，以小便利為度。<br><br>

〔方論〕此純苦急趨之方也。<br><br>
發黃外閉也。<br><br>
腹滿內閉也。<br><br>
內外皆閉，其勢不可緩，苦性最急，故以純苦急趨下焦也。<br><br>
黃因熱結，瀉熱者必瀉小腸，小腸丙火，非苦不通，勝火者莫如水，茵陳得水之精；開鬱莫如發陳，茵陳生發最速，高出眾草，主治熱結黃膽，故以之為君，梔子通水源而利三焦，大黃除實熱而減腹滿，故以之為佐也。<br><br>

<li>陽明溫病，無汗，實証未劇，不可下，小便不利者，甘苦合化，冬地三黃湯主之。<br><br></li>

大凡小便不通，有責之膀胱不開者，有責之上游結熱者，有責之肺氣不化者，溫熱之小便不通，無膀胱不開証，皆上游（指小腸而言）熱結，與肺氣不化而然也。<br><br>
小腸火腑，故以三黃苦藥通之；熱結則液乾，故以甘寒潤之；金受火刑，化氣維艱，故倍用麥、地以化之。<br><br>

<span class="orangeword">冬地三黃湯方</span> （甘苦合化陰氣法）麥冬（八錢） 黃連（一錢） 葦根汁（半酒杯，沖） 元參（四錢） 黃柏（一錢） 銀花露（半酒杯，沖） 細生地（四錢） 黃芩（一錢） 生甘草（三錢）
<br>水八杯，煮取三杯，分三次服，以小便得利為度。<br><br>

<li>溫病小便不利者，淡滲不可與也。<br><br></li>
忌五苓、八正輩。<br><br>

此用淡滲之禁也。<br><br>
熱病有餘於火，不足於水，惟以滋水瀉火為急務，豈可再以淡滲動陽而燥津乎？奈何吳又可於小便條下，特立豬苓湯，乃去仲景原方之阿膠，反加木通、車前，滲而又滲乎﹗其治小便血分之桃仁湯中，仍用滑石，不識何解﹗
<li>溫病燥熱，欲解燥者，先滋其乾，不可純用苦寒也。<br><br></li>
服之反燥甚。<br><br>

此用苦寒之禁也。<br><br>
溫病有餘於火，不用淡滲猶易明，並苦寒亦設禁條，則未易明也。<br><br>
舉世皆以苦能降火，寒能瀉熱，坦然用之而無疑，不知苦先入心，其化以燥，服之不應，愈化愈燥，宋人以目為火戶，設立三黃湯，久服竟至於瞎，非化燥之明征乎？吾見溫病而恣用苦寒，津液乾涸不救者甚多。<br><br>

蓋化氣比本氣更烈，故前條冬地三黃湯，甘寒十之八、九，苦寒僅十之一、二耳，至茵陳蒿湯之純苦，止有一用，或者再用，亦無屢用之理，吳又可屢詆用黃連之非，而又恣用大黃，借乎其未通甘寒一法也。<br><br>

<li>陽明溫病，下後熱退，不可即食，食者必複；周十二時後，緩緩與食，先取清者，勿令飽，飽則必複，複必重也。<br><br></li>

此下後暴食之禁也。<br><br>
下後雖然熱退，餘焰尚存。<br><br>
蓋無形質之邪，每惜有形質者以為依附，必須堅壁清野，勿令即食，一日後，稍可食清而又清之物，若稍重濁，猶必複也。<br><br>
勿者，禁止之詞，必者，斷然之詞也。<br><br>

<li>陽明溫病，下後脈靜，身不熱，舌上津回，十數日不大便，可與益胃、增液輩，斷不可再與承氣也。<br><br></li>
下後舌苔未盡退，口微渴，面微赤，脈微數，身微熱，日淺者亦與增液輩，日深舌微乾者，屬下焦複脈法也（方見下焦），勿輕與承氣，輕與者肺燥而咳，脾滑而泄，熱反不除，渴反甚也。<br><br>
百日死。<br><br>

此數下亡陰之大戒也。<br><br>
下後不大便十數日，甚至二十日，乃腸胃津液受傷之故，不可強責其便，但與複陰，自能便也。<br><br>
此條脈靜身涼，人猶易解，至脈雖不燥而未靜，身雖不壯熱而未涼，俗醫必謂邪氣不盡，必當再下，在又可法中亦必再下。<br><br>

不知大毒治病，十衰其六，但與存陰退熱，斷不誤事（下後邪氣複聚，大熱大渴，面正赤，脈躁甚，不在此例），若輕與苦燥，頻傷胃陰，肺之母氣受傷，陽明化燥，肺無秉氣，反為燥逼，焉得不咳，燥咳久者，必身熱而渴也。<br><br>
若脾氣為快利所傷，必致滑泄，滑泄則陰傷而熱渴愈加矣。<br><br>
遷延三月，天道小變之期，其勢不能再延，故曰百日死也。<br><br>

<li>陽明溫病，渴甚者，雪梨漿沃之。<br><br></li>

<span class="orangeword">雪梨漿</span> （方法見前）
<li>陽明溫病，下後微熱，舌苔不退者，薄荷末拭之。<br><br></li>

以新布蘸新汲涼水，再蘸薄荷細末，頻擦舌上。<br><br>

<li>陽明溫病，斑疹溫痘、溫瘡、溫毒，發黃、神昏譫語者，安宮牛黃丸主之。<br><br></li>

心居膈上，胃居膈下，雖有膜隔，其濁氣太甚，則亦可上干包絡，且病自上焦而來，故必以芳香逐穢開竅為要也。<br><br>

<span class="orangeword">安宮牛黃丸</span> （方見上焦篇）
<li>風溫、溫熱、溫疫、溫毒、冬溫之在中焦，陽明病居多；濕溫之在中焦，太陰病居多；暑溫則各半也。<br><br></li>

此諸溫不同之大關鍵也。<br><br>
溫熱等皆因於火，以火從火，陽明陽土，以陽從陽，故陽明病居多，濕溫則以濕從濕，太陰陰土，以陰從陰，則太陰病居多，暑兼濕熱，故各半也。<br><br>
</ol>
<h4>暑溫、伏暑</h4>
<ol>
<li>脈洪滑，面赤身熱頭暈，不惡寒，但惡熱，舌上黃滑苔，渴欲涼飲，飲不解渴，得水則嘔，按之胸下痛，小便短，大便閉者，陽明暑溫，水結在胸也。<br><br></li>
小陷胸東加枳實主之。<br><br>

脈洪面赤，不惡寒，病已不在上焦矣。<br><br>
暑兼溫熱，熱甚則渴，引水求救，濕鬱中焦，水不下行，反來上逆，則嘔，胃氣不降，則大便閉，故以黃連、栝蔞清在裡之熱痰，半夏除水痰而強胃，加枳實者，取其苦辛通降，開幽門而引水下行也。<br><br>

<span class="orangeword">小陷胸加枳實湯方</span> （苦辛寒法）黃連（二錢） 栝蔞（三錢） 枳實（二錢） 半夏（五錢）急流水五杯，煮取二杯，分二次服。<br><br>

<li>陽明暑溫，脈滑數，不食不飢不便，濁痰凝聚，心下痞者，半夏瀉心湯去人參、乾薑、大棗、甘草加枳實、杏仁主之。<br><br></li>

不飢不便，而有濁痰，心下痞滿，濕熱互結而阻中焦氣分，故以半夏、枳實開氣分之濕結；黃連、黃芩開氣分之熱結、杏仁開肺與大腸之氣痺；暑中熱甚，故去乾薑；非傷寒誤下之虛痞，故去人參、甘草、大棗，且畏其助濕作滿也。<br><br>

<span class="orangeword">半夏瀉心湯去乾薑甘草加枳實杏仁方</span> （苦辛寒法）半夏（一兩） 黃連（二錢） 黃芩（三錢） 枳實（二錢） 杏仁（三錢）
<br>水八杯，煮取三杯，分三次服，虛者複納人參二錢，大棗三枚。<br><br>

<li>陽明暑溫，濕氣已化，熱結獨存，口燥咽乾，渴欲飲水，面目俱赤，舌燥黃，脈沉實者，小承氣湯各等分下之。<br><br></li>

暑兼濕熱，其有體瘦質燥之人，感受熱重濕輕之証，濕先從熱化盡，只餘熱結中焦，具諸下証，方可下之。<br><br>

<span class="orangeword">小承氣湯</span> （方義並見前，此處不必以大黃為君，三物各等分可也）
<li>暑溫蔓延三焦，舌滑微黃，邪在氣分者，三石湯主之；邪氣久留，舌絳苔少，熱搏血分者，加味清宮湯主之；神識不清，熱閉內竅者，先與紫雪丹，再與清宮湯。<br><br></li>

蔓延三焦，則邪不在一經一臟矣。<br><br>
故以急清三焦為主，然雖云三焦，以手太陰一經為要領。<br><br>
蓋肺主一身之氣，氣化則暑濕俱化，且肺臟受生於陽明，肺之臟象屬金色白，陽明之氣運亦屬金色白。<br><br>

故肺經之藥多兼走陽明，陽明之藥多兼走肺也。<br><br>
再肺經通調水道，下達膀胱，肺痺開則膀胱亦開，是雖以肺為要領，而胃與膀胱皆在治中，則三焦俱備矣。<br><br>
是邪在氣分而主以三石湯之奧義也。<br><br>
若邪氣久羈，必歸血絡，心主血脈，故以加味清宮湯主之。<br><br>
內竅欲閉，則熱邪盛矣。<br><br>
紫雪丹開內竅而清熱最速者也。<br><br>

<span class="orangeword">三石湯方</span> 飛滑石（三錢） 生石膏（五錢） 寒水石（三錢） 杏仁（三錢） 竹茹（炒，二錢） 銀花（三錢，花露更妙） 金汁（一酒杯，沖） 白通草（二錢）
<br>水五杯，煮成二杯，分二次溫服。<br><br>

〔方論〕此微苦辛寒兼芳香法也。<br><br>
蓋肺病治法，微苦則降，過苦反過病所，辛涼所以清熱，芳香所以敗毒而化濁也。<br><br>
按三石，紫雪丹中之君藥，取其得庚金之氣，清熱退暑利竅，兼走肺胃者也；杏仁、通草為宣氣分之用，且通草直達膀胱，杏仁直達大腸；竹茹以竹之脈絡，而通人之脈絡；金汁、銀花，敗暑中之熱毒。<br><br>

<span class="orangeword">加味清宮湯方</span> 即於前清宮湯內加知母三錢、銀花二錢、竹瀝五茶匙沖入。<br><br>

〔方論〕此苦辛寒法也。<br><br>
清宮湯前已論之矣。<br><br>
加此三味者；知母瀉陽明獨勝之熱，而保肺清金；銀花敗毒而清絡；竹瀝除胸中大熱，止煩悶消渴；合清宮湯為暑延三焦血分之治也。<br><br>

<li>暑溫伏暑，三焦均受，舌灰白，胸痞悶，潮熱嘔惡，煩渴自利，汗出溺短者，杏仁滑石湯主之。<br><br></li>

舌白胸痞，自利嘔惡，濕為之也。<br><br>
潮熱煩渴，汗出溺短，熱為之也。<br><br>
熱處濕中，濕蘊生熱，濕熱交混，非偏寒偏熱可治，故以杏仁、滑石、通草、先宣肺氣，由肺而達膀胱以利濕，濃朴苦溫而瀉濕滿，芩、連清裡而止濕熱之利，鬱金芳香走竅而開閉結，桔、半強胃而宣濕化痰以止嘔惡，俾三焦混處之邪，各得分解矣。<br><br>

<span class="orangeword">杏仁滑石湯方</span> （苦辛寒法）杏仁（三錢） 滑石（三錢） 黃芩（二錢） 桔紅（一錢五分） 黃連（一錢） 鬱金（二錢） 通草（一錢）濃朴（二錢） 半夏（三錢）
<br>水八杯，煮取三杯，分三次服。<br><br>
</ol>
<h4>寒濕</h4>
<ol>
<li>濕之入中焦，有寒濕，有熱濕，有自表傳來，有水穀內蘊，有內外相合，其中傷也。<br><br></li>
有傷脾陽，有傷脾陰，有傷胃陽，有傷胃陰，有兩傷脾胃，傷脾胃之陽者十常八、九，傷脾胃之陰者十居一、二，彼此混淆，治不中款，遺患無窮，臨証細推，不可泛論。<br><br>

此統言中焦濕証之總綱也。<br><br>
寒濕者，濕與寒水之氣相搏也。<br><br>
蓋濕水同類，其在天之陽時為雨露，陰時為霜雪，在江河為水，在土中為濕，體本一源，易於相合，最損人之陽氣，熱濕者，在天時長夏之際，盛熱蒸動濕氣流行也；在人身濕鬱；本身陽氣久而生熱也。<br><br>
兼損人之陰液，自表傳來，一由經絡而臟腑，一由肺而脾胃，水穀內蘊，肺虛不能化氣，脾虛不能散津，或形寒飲冷，或酒客中虛，內外相合，客邪既從表入，而伏邪又從內發也。<br><br>
傷脾陽，在中則不運痞滿，傳下則洞泄腹痛，傷胃陽，則嘔逆不食，膈脹胸痛，兩傷脾胃，既有脾証，又有胃証也。<br><br>
其傷脾胃之陰若何？濕久生熱，熱必傷陰，古稱濕火者是也。<br><br>
傷胃陰，則口渴不飢，傷脾陰，則舌先灰滑，後反黃燥，大便堅結，濕為陰邪，其傷人之陽也。<br><br>
得理之正，故多而常見，其傷人之陰也。<br><br>
乃勢之變，故罕而少見，治濕者必須審在何經何臟，兼寒兼熱，氣分血分，而出辛涼、辛溫、甘溫、苦溫、淡滲、苦滲之治，庶所投必效，若脾病治胃，胃病治脾，兼下焦者，單治中焦，或籠統混治，脾胃不分，陰陽寒熱不辨，將見腫脹、黃膽、洞泄、衄血、便血、諸証蜂起矣。<br><br>
惟在臨証者細心推求，下手有準的耳。<br><br>
蓋土為雜氣，兼証甚多，最難分析，豈可泛論濕氣而已哉﹗
<li>足太陰寒濕，痞結胸滿，不飢不食，半苓湯主之。<br><br></li>

此書以溫病名，並列寒濕者，以濕溫緊與寒濕相對，言寒濕而濕溫更易明析。<br><br>

痞結胸滿，仲景列於太陰篇中，乃濕鬱脾陽，足太陰之氣，不為鼓動營運，臟病而累及腑，痞結於中，故亦不能食也。<br><br>
故以半夏、茯苓培陽土以吸陰土之濕，濃朴苦溫以瀉濕滿，黃連苦以滲濕，重用通草以利水道，使邪有出路也。<br><br>

<span class="orangeword">半苓湯方</span> （此苦辛淡滲法也）半夏（五錢） 茯苓塊（五錢） 川連（一錢） 濃朴（三錢） 通草（八錢，煎湯煮前藥）
<br>水十二杯，煮通草成八杯，再入餘藥煮成三杯，分三次服。<br><br>

<li>足太陰寒濕，腹脹，小便不利，大便溏而不爽，若欲滯下者，四苓加濃朴秦皮湯主之。<br><br></li>
五苓散亦主之。<br><br>

經謂太陰所至，發為 脹，又謂厥陰氣至為 脹。<br><br>
蓋木克土也。<br><br>
太陰之氣不運，以致膀胱之氣不化，故小便不利，四苓辛淡滲濕，使膀胱開而出邪，以濃朴瀉脹，以秦皮洗肝也。<br><br>
其或肝氣不熱，則不用秦皮，仍用五苓中之桂枝以和肝，通利三焦而行太陽之陽氣，故五苓散亦主之。<br><br>

<span class="orangeword">四苓加濃朴秦皮湯方</span> （苦溫淡法）茅朮（三錢） 濃朴（三錢） 茯苓塊（五錢） 豬苓（四錢） 秦皮（二錢） 澤瀉（四錢）
<br>水八杯，煮成八分三杯，分三次服。<br><br>

<span class="orangeword">五苓散</span> （甘溫淡法）豬苓（一兩） 赤朮（一兩） 茯苓（一兩） 澤瀉（一兩六錢） 桂枝（五錢）共為細末，百沸湯和服三錢，日三服。<br><br>

<li>足太陰寒濕，四肢乍冷，自利，目黃，舌白滑，甚則灰，神倦不語，邪阻脾竅，舌蹇語重，四苓加木瓜草果濃朴湯主之。<br><br></li>

脾主四肢，脾陽郁故四肢乍冷，濕漬脾而脾氣下溜，故自利，目白精屬肺，足太陰寒則手太陰不能獨治，兩太陰同氣也。<br><br>
且脾主地氣，肺主天氣，地氣上蒸，天氣不化，故目睛黃也。<br><br>
白滑與灰，寒濕苔也。<br><br>
濕困中焦，則中氣虛寒，中氣虛寒，則陽光不治，主正陽者心也。<br><br>
心藏神，故神昏，心主言，心陽虛故不語，脾竅在舌，濕邪阻竅，則舌蹇而語聲遲重，濕以下行為順，故以四苓散驅濕下行，加木瓜以平木，治其所不勝也。<br><br>
濃朴以溫中行滯，草果溫太陰獨勝之寒，芳香而達竅，補火以生土，驅濁以生清也。<br><br>

<span class="orangeword">四苓加木瓜濃朴草果湯方</span> （苦熱兼酸淡法）生於白朮（三錢） 豬苓（一錢五分） 澤瀉（一錢五分） 赤苓塊（五錢） 木瓜（一錢） 濃朴（一錢） 草果（八分） 半夏（三錢）
<br>水八杯，煮取八分三杯，分三次服，陽素虛者，加附子二錢。<br><br>

<li>足太陰寒濕，舌灰滑，中焦滯痞，草果茵陳湯主之；面目俱黃，四肢常厥者，茵陳四逆湯主之。<br><br></li>

濕滯痞結，非溫通而兼開竅不可，故以草果為君，茵陳因陳生新，生發陽氣之機最速，故以之為佐，廣皮、大腹、濃朴，共成瀉痞之功，豬苓、澤瀉，以導濕外出也。<br><br>
若再加面黃肢逆，則非前湯所能濟，故以四逆回厥，茵陳宣濕退黃也。<br><br>

<span class="orangeword">草果茵陳湯方</span> （苦辛溫法）草果（一錢） 茵陳（三錢） 茯苓皮（三錢） 濃朴（二錢） 廣皮（一錢五分） 豬苓（二錢） 大腹皮（二錢） 澤瀉（一錢五分）
<br>水五杯，煮取二杯，分二次服。<br><br>

<span class="orangeword">茵陳四逆湯方</span> （苦辛甘熱複微寒法）附子（三錢，炮） 乾薑（五錢） 炙甘草（二錢） 茵陳（六錢）
<br>水五杯，煮取二杯，溫服一杯，厥回止後服；仍厥，再服；盡劑，厥不回，再作服。<br><br>

<li>足太陰寒濕，舌白滑，甚則灰，脈遲，不食，不寐，大便窒塞，濁陰凝聚，陽傷腹痛，痛甚則肢逆，椒附白通湯主之。<br><br></li>

此足太陰寒濕，兼足少陰、厥陰証也。<br><br>
白滑灰滑，皆寒濕苔也。<br><br>
脈遲者，陽為寒濕所困，來去俱遲也。<br><br>
不食，胃陽痺也。<br><br>
不寐，中焦濕聚，阻遏陽氣不得下交於陰也。<br><br>
大便窒塞，脾與大腸之陽，不能下達也。<br><br>
陽為濕困，返遜位於濁陰，故濁陰得以蟠踞中焦而為痛也；凡痛皆邪正相爭之象，雖曰陽困，究竟陽未絕滅，兩不相下，故相爭而痛也（後凡言痛者仿此），椒附白通湯，齊通三焦之陽，而急驅濁陰也。<br><br>

<span class="orangeword">椒附白通湯方</span> 生附子（炒黑，三錢） 川椒（炒黑，二錢） 淡乾薑（二錢） 蔥白（三莖） 豬膽汁（半燒酒杯，去渣後調入）
<br>水五杯，煮成二杯，分二次涼服。<br><br>

〔方論〕此苦辛熱法複方也。<br><br>
苦與辛合，能降能通，非熱不足以勝重寒而回陽，附子益太陽之標陽，補命門之真火，助少陽之火熱。<br><br>
蓋人之命火，與太陽之陽少陽之陽旺，行水自速，三焦通利，濕不得停，焉能聚而為痛，故用附子以為君，火旺則土強，乾薑溫中逐濕痺，太陰經之本藥，川椒燥濕除脹消食，治心腹冷痛，故以二物為臣，蔥白由內而達外，中空通陽最速，亦主腹痛，故以為之使，濁陰凝聚不散，有格陽之勢，故反佐以豬膽汁，豬水畜，屬腎，以陰求陰也；膽乃甲木，從少陽，少陽主開泄，生發之機最速，此用仲景白通湯，與許學士椒附湯，合而裁製者也。<br><br>

<li>陽明寒濕，舌白腐，肛墜痛，便不爽，不喜食，附子理中湯去甘草加廣皮濃朴湯主之。<br><br></li>

九竅不和，皆屬胃病，胃受寒濕所傷，故肛門墜痛而便不爽；陽明失闔，故不喜食，理中之人參補陽明之正，蒼朮補太陰而滲濕，薑、附運坤陽以劫寒。<br><br>
蓋脾陽轉而後濕行，濕行而後胃陽複。<br><br>

去甘草，畏其滿中也。<br><br>
加濃朴、廣皮，取其行氣，合而言之，辛甘為陽，辛苦能通之義也。<br><br>

<span class="orangeword">附子理中湯去甘草加濃朴廣皮湯方</span> （辛甘兼苦法）生茅朮（三錢） 人參（一錢五分） 炮乾薑（一錢五分） 濃朴（二錢） 廣皮（一錢五分） 生附子（一錢五分，炮黑）
<br>水五杯，煮取八分二杯，分二次服。<br><br>

<li>寒濕傷脾胃兩陽，寒熱，不飢，吞酸，形寒，或脘中痞悶，或酒客濕聚，苓薑朮桂湯主之。<br><br></li>
此兼運脾胃，宣通陽氣之輕劑也。<br><br>

<span class="orangeword">苓薑朮桂湯方</span> （苦辛溫法）茯苓塊（五錢） 生薑（三錢） 炒白朮（三錢） 桂枝（三錢）
<br>水五杯，煮取八分二杯，分溫再服。<br><br>

<li>濕傷脾胃兩陽，既吐且利，寒熱身痛，或不寒熱，但腹中痛，名曰霍亂，寒多，不欲飲水者，理中湯主之。<br><br></li>
熱多，欲飲水者，五苓散主之。<br><br>
吐利汗出，發熱惡寒，四肢拘急，手足厥逆，四逆湯主之。<br><br>
吐利止而身痛不休者，宜桂枝湯小和之。<br><br>

按霍亂一証，長夏最多，本於陽虛寒濕凝聚，關系非輕，傷人於頃刻之間，奈時醫不讀《金匱》，不識病源，不問輕重，一概主以藿香正氣散，輕者原有可愈之理，重者死不旋踵；更可笑者，正氣散中加黃連、麥冬，大用西瓜治渴欲飲水之霍亂，病者豈堪命乎﹗瑭見之屢矣。<br><br>
故將采《金匱》原文，備錄於此，胃陽不傷不吐，脾陽不傷不瀉，邪正不爭不痛，營衛不乖不寒熱，以不飲水之故，知其為寒多；主以理中湯（原文系理中丸，方後自注云︰然丸不及湯。<br><br>
蓋丸緩而湯速也；且恐丸藥不精，故直改從湯），溫中散寒，人參甘草，胃之守藥；白朮甘草，脾之守藥；乾薑能通能守，上下兩泄者，故脾胃兩守之；且守中有通，通中有守，以守藥作通用，以通藥作守用，若熱欲飲水之証，飲不解渴，而吐泄不止，則主以五苓，邪熱須從小便去，膀胱為小腸之下游，小腸，火腑也。<br><br>
五苓通前陰，所以守後陰也。<br><br>
太陽不開，則陽明不闔，開太陽正所以守陽明也。<br><br>
此二湯皆有一舉兩得之妙，吐利則脾胃之陽虛，汗出則太陽之陽亦虛；發熱者，浮陽在外也；惡寒者，實寒在中也；四肢拘急，脾陽不榮四末；手足厥冷，中土濕而厥陰肝木來乘病者，四逆湯善救逆，故名四逆湯，人參甘草守中陽，乾薑附子通中陽，人參附子護外陽，乾薑甘草護中陽，中外之陽複回，則群陰退避，而厥回矣。<br><br>
吐利止而身痛不休者，中陽複而表陽不和也。<br><br>
故以桂枝湯溫經絡而微和之。<br><br>

<span class="orangeword">理中湯方</span> （甘熱微苦法，此方分量以及後加減法，悉照《金匱》原文，用者臨時斟酌）人參 甘草 白朮 乾薑（各三兩）
<br>水八杯，煮取三杯，溫服一杯，日三服。<br><br>

〔加減法〕若臍上築者，腎氣動也。<br><br>
去朮加桂四兩，吐多者，去朮加生薑三兩，下多者還用朮。<br><br>

悸者加茯苓二兩，渴欲飲水者，加朮足前成四兩半，腹中痛者，加人參足前成四兩半，寒者，加乾薑足前成四兩半，腹滿者，去朮加附子一枚，服湯後，如食頃，飲熱粥一升許，微自汗，勿發揭衣服。<br><br>

<span class="orangeword">五苓散方</span> （見前）〔加減法〕腹滿者，加濃朴、廣皮各一兩，渴甚面赤，脈大緊而急，扇扇不知涼，飲冰不知冷，腹痛甚，時時躁煩者，格陽也。<br><br>
加乾薑一兩五錢（此條非仲景原文，余治驗也）。<br><br>

百沸湯和，每服五錢，日三服。<br><br>

<span class="orangeword">四逆湯方</span> （辛甘熱法，分量臨時斟酌）炙甘草（二兩） 乾薑（一兩半） 生附子（一枚，去皮） 加人參（一兩）
<br>水五茶碗，煮取二碗、分二次服。<br><br>

按︰原方無人參，此獨加人參者，前條寒多不飲水，較厥逆尚輕，仲景已用人參；此條諸陽欲脫，中虛更急，不用人參，何以固內，柯韻伯傷寒注云︰仲景凡治虛証，以裡為重，協熱下利，脈微弱者，便用人參；汗後身痛，脈沉遲者，便加人參，此脈遲而利清穀，且不煩不咳，中氣大虛，元氣已脫，但溫不補，何以救逆乎﹗觀茯苓四逆之煩躁，且以人參；況通脈四逆，豈得無參，是必有脫落耳，備錄於此存參。<br><br>

<li>霍亂兼轉筋者，五苓散加防己桂枝薏仁主之；寒甚脈緊者，再加附子。<br><br></li>

肝藏血，主筋，筋為寒濕搏急而轉，故於五苓和霍亂之中，加桂枝溫筋，防己急驅下焦血分之寒濕，薏仁主濕痺腳氣，扶土抑木，治筋急拘攣，甚寒脈緊，則非純陽之附子不可。<br><br>

<span class="orangeword">五苓散加防己桂枝薏仁方</span> 即於前五苓散內，加防己一兩，桂枝一兩半，足前成二兩，薏仁二兩，寒甚者，加附子大者一枚，杵為細末，每服五錢，百沸湯和，日三，劇者日三夜一，得臥則勿令服。<br><br>

<li>卒中寒濕，內挾穢濁，眩冒欲絕，腹中絞痛，脈沉緊而遲，甚則伏，欲吐不得吐，欲利不得利，甚則轉筋，四肢欲厥，俗名發痧，又名乾霍亂，轉筋者，俗名轉筋火，古方書不載（不載者，不載上三條之俗名耳；若是証，當於《金匱》腹滿、腹痛、心痛、寒疝、諸條參看自得），蜀椒救中湯主之。<br><br></li>
九痛丸亦可服；語亂者，先服至寶丹，再與湯藥。<br><br>

按此証夏日濕蒸之時最多，故因霍亂而類記於此，中陽本虛，內停寒濕，又為蒸騰穢濁之氣所乾，由口鼻而直行中道，以致腹中陽氣受逼，所以相爭而為絞痛；胃陽不轉，雖欲吐而不得；脾陽困閉，雖欲利而不能，其或經絡亦受寒濕，則筋如轉索，而後者向前矣；中陽虛而肝木來乘，則厥，俗名發痧者何？蓋以此証病來迅速，或不及延醫，或醫亦不識，相傳以錢，或用瓷碗口，蘸薑湯或麻油，刮其關節，刮則其血皆分，住則複合，數數分合，動則生陽，關節通而氣得轉，往往有隨手而愈者，刮處必現血點，紅紫如沙，故名痧也。<br><br>
但刮後須十二時不飲水，方不再發，不然則留邪在絡，稍受寒發怒，則舉發矣。<br><br>
以其欲吐不吐，欲利不利而腹痛，故又名乾霍亂，其轉筋名轉筋火者，以常發於夏月，夏月火令，又病迅速如火也。<br><br>
其實乃伏陰與濕相搏之故，以大建中之蜀椒，急驅陰濁下行，乾薑溫中，去人參、膠飴者，畏其滿而守也。<br><br>
加濃朴以瀉濕中濁氣，檳榔以散結氣，直達下焦，廣皮通行十二經之氣，改名救中湯，急驅濁陰，所以救中焦之真陽也。<br><br>
九痛丸一面扶正，一面驅邪，其驅邪之功最迅，故亦可服，再按前吐瀉之霍亂，有陰陽二証，乾霍亂則純有陰而無陽，所謂天地不通，閉塞而成冬，有若否卦之義，若語言亂者，邪干心包，故先以至寶丹，驅包絡之邪也。<br><br>

<span class="orangeword">救中湯方</span> （苦辛通法）蜀椒（炒出汗，三錢） 淡乾薑（四錢） 濃朴（三錢） 檳榔（二錢） 廣皮（二錢）
<br>水五杯，煮取二杯，分二次服，兼轉筋者，加桂枝（三錢） 防己（五錢） 薏仁（三錢），厥者加附子二錢。<br><br>

<span class="orangeword">九痛丸方</span> （治九種心痛，苦辛甘熱法）附子（三兩） 生野狼牙（一兩） 人參（一兩） 乾薑（一兩） 吳茱萸（一兩） 巴豆（去皮心熬碾如膏，一兩）蜜丸梧子大，酒下，強人初服三丸，日三服，弱者二丸。<br><br>

兼治卒中惡，腹脹痛，口不能言；又治連年積冷，流注心胸痛，並冷、沖上氣，落馬、墜車、血病等証皆主之。<br><br>
忌口如常法。<br><br>

〔方論〕《內經》有五臟胃腑心痛，並痰蟲食積，即為九痛也。<br><br>
心痛之因，非風即寒，故以乾薑、附子驅寒壯陽，吳茱萸能降肝臟濁陰下行，生野狼牙善驅浮風，以巴豆驅逐痰蟲陳滯之積，人參養正驅邪，因其藥品氣血皆入，補瀉攻伐皆備，故治中惡腹脹痛等証。<br><br>

附錄《外台》走馬湯，治中惡、心痛、腹脹、大便不通，苦辛熱法，沈目南注云︰中惡之証，俗謂絞腸烏痧，即穢臭惡毒之氣，直從口鼻，入於心胸腸胃臟腑，壅塞正氣不行，故心痛腹脹，大便不通，是為實証，非似六淫侵入而有表裡清濁之分，故用巴豆極熱大毒峻猛之劑，急攻其邪，佐杏仁以利肺與大腸之氣，使邪從後陰，一掃盡除，則病得愈，若緩須臾，正氣不通，營衛陰陽機息則死，是取通則不痛之義也。<br><br>

巴豆（去心皮熬，二枚） 杏仁（二枚）上二味，以綿纏槌令碎，熱湯二合，捻取白汁飲之，當下，老小強弱量之，通治飛尸鬼擊病。<br><br>

按《醫方集解》中，治霍亂用陰陽水一法，有協和陰陽，使不相爭之義，又治乾霍亂用鹽湯探吐一法。<br><br>
蓋閉塞至極之証，除針灸之外，莫如吐法通陽最速，夫嘔，厥陰氣也。<br><br>
寒痛，太陽寒水氣也。<br><br>
否，冬象也。<br><br>
冬令太陽寒水，得厥陰氣至，風能上升，則一陽開泄，萬象皆有生機矣。<br><br>
至針法，治病最速，取禍亦不緩，當於《甲乙經》中求之，非善針者，不可令針也。<br><br>

<span class="orangeword">立生丹</span> （治傷暑、霍亂、痧証、瘧、痢、泄瀉、心痛、胃痛、腹痛、吞吐酸水，及一切陰寒之証、結胸、小兒寒痙）母丁香（一兩二錢） 沉香（四錢） 茅蒼朮（一兩二錢） 明雄黃（一兩二錢）上為細末，用蟾酥八錢，銅鍋內加火酒一小杯，化開，入前藥末，丸綠豆大，每服二丸，小兒一丸，溫水送下，又下死胎如神，凡被蠍蜂螫者，調塗立效，惟孕婦忌之。<br><br>

此方妙在剛燥藥中加芳香透絡，蟾乃土之精，上應月魄，物之濁而靈者，其酥入絡，以毒攻毒，而方又有所監製，故應手取效耳。<br><br>

<span class="orangeword">獨勝散</span> （治絞腸痧痛急，指甲唇俱青，危在頃刻）馬糞（年久彌佳）不拘分兩，瓦上焙乾為末，老酒沖服二、三錢，不知，再作服。<br><br>

此方妙在以濁攻濁，馬性剛善走，在卦為乾，糞乃濁陰所結，其象圓，其性通，故能摩蕩濁陰之邪，仍出下竅，憶昔年濟南方 庵 任九江，臨行，一女子忽患痧証，就地滾嚎，聲嘶欲絕， 庵云︰偶因擇日不謹，誤犯紅痧，或應此乎？余急授此方，求馬糞不得；即用騾糞，並非陳者，亦隨手奏功。<br><br>
</ol>
<h4>濕溫</h4>
<ol>
（瘧、痢、疸、痺附）
<li>濕熱上焦未清，裡虛內陷，神識如蒙，舌滑脈緩，人參瀉心東加白芍主之。<br><br></li>

濕在上焦，若中陽不虛者，必始終在上焦，斷不內陷；或因中陽本虛，或因誤傷於藥，其勢必致內陷，濕之中人也。<br><br>
首如裹，目如蒙，熱能令人昏，故神識如蒙，此與熱邪直入包絡譫語神昏有間。<br><br>

裡虛故用人參護裡陽，白芍以護真陰；濕陷於裡，故用乾薑、枳實之辛通；濕中兼熱，故用黃芩、黃連之苦降，此邪已內陷，其勢不能還表，法用通降，從裡治也。<br><br>

<span class="orangeword">人參瀉心湯方</span> （苦辛寒兼甘法）人參（二錢） 乾薑（二錢） 黃連（一錢五分） 黃芩（一錢五分） 枳實（一錢） 生白芍（二錢）
<br>水五杯，煮取二杯，分二次服，渣再煮一杯服。<br><br>

<li>濕熱受自口鼻，由募原直走中道，不飢不食，機竅不靈，三香湯主之。<br><br></li>

<span class="orangeword">三香湯方</span> （微苦微辛微寒兼芳香法）栝蔞皮（三錢） 桔梗（三錢） 黑山梔（二錢） 枳殼（二錢） 鬱金（二錢） 香豉（二錢） 降香末（三錢）
<br>水五杯，煮取二杯，分二次溫服。<br><br>

〔方論〕按此証由上焦而來，其機尚淺，故用蔞皮、桔梗、枳殼微苦微辛開上，山梔輕浮微苦清熱，香豉、鬱金、降香化中上之穢濁而開鬱，上條以下焦為邪之出路，故用重；此條以上焦為邪之出路，故用輕；以下三焦均受者，則用分消，彼此互參，可以知葉氏之因証製方，心靈手巧處矣﹗惜散見於案中而人多不察，茲特為拈出，以概其餘。<br><br>

<li>吸受穢濕，三焦分布，熱蒸頭脹，身痛嘔逆，小便不通，神識昏迷，舌白，渴不多飲，先宜芳香通神利竅，安宮牛黃丸；續用淡滲分消濁濕，茯苓皮湯。<br><br></li>

按此証表裡經絡臟腑三焦，俱為濕熱所困，最畏內閉外脫，故急以牛黃丸宣竅清熱而護神明；但牛黃丸不能利濕分消，故繼以茯苓皮湯。<br><br>

<span class="orangeword">安宮牛黃丸</span> （方法見前）
<span class="orangeword">茯苓皮湯</span> （淡滲兼微辛微涼法）
<span class="orangeword">茯苓皮</span> （五錢） 生薏仁（五錢） 豬苓（三錢） 大腹皮（三錢） 白通草（三錢） 淡竹葉（二錢）
<br>水八杯，煮取三杯，分三次服。<br><br>

<li>陽明濕溫，氣壅為噦者，新製桔皮竹茹湯主之。<br><br></li>

按《金匱》桔皮竹茹湯，乃胃虛受邪之治，今治濕熱壅遏胃氣致噦，不宜用參甘峻補，故改用柿蒂，按柿成於秋，得陽明燥金之主氣，且其形多方，他果未之有也。<br><br>
故治肺胃之病有獨勝（肺之臟象屬金，胃之氣運屬金），柿蒂乃柿之歸束處，凡花皆散，凡子皆降，凡降先收，從生而散而收而降，皆一蒂為之也。<br><br>
治逆呃之能事畢矣（再按︰草木一身，蘆與蒂為升降之門戶，載生氣上升者蘆也，受陰精歸藏者蒂也。<br><br>
格物者不可不於此會心焉）。<br><br>

<span class="orangeword">新製桔皮竹茹湯</span> （苦辛通降法）桔皮（三錢） 竹茹（三錢） 柿蒂（七枚） 薑汁（三茶匙，沖）
<br>水五杯，煮取二杯，分二次溫服；不知，再作服，有痰火者，加竹瀝、栝蔞霜，有瘀血者，加桃仁。<br><br>

<li>三焦濕鬱，升降失司，脘連腹脹，大便不爽，一加減正氣散主之。<br><br></li>

再按此條與上第五十六條同為三焦受邪，彼以分消開竅為急務，此以升降中焦為定法，各因見証之不同也。<br><br>

<span class="orangeword">一加減正氣散方</span> 藿香梗（二錢） 濃朴（二錢） 杏仁（二錢） 茯苓皮（二錢） 廣皮（一錢） 神曲（一錢五分） 麥芽（一錢五分） 綿茵陳（二錢） 大腹皮（一錢）
<br>水五杯，煮二杯，再服。<br><br>

〔方論〕正氣散本苦辛溫兼甘法，今加減之，乃苦辛微寒法也。<br><br>
去原方之紫蘇、白芷，無須發表也。<br><br>
去甘桔，此証以中焦為扼要，不必提上焦也。<br><br>
只以藿香化濁，濃朴、廣皮、茯苓、大腹瀉濕滿，加杏仁利肺與大腸之氣，神曲、麥芽升降脾胃之氣，茵陳宣濕鬱而動生發之氣，藿香但用梗，取其走中不走外也。<br><br>
茯苓但用皮，以諸皮皆涼，瀉濕熱獨勝也。<br><br>

<li>濕鬱三焦，脘悶，便溏，身痛，舌白，脈象模糊，二加減正氣散主之。<br><br></li>

上條中焦病重，故以升降中焦為要，此條脘悶便溏，中焦証也。<br><br>
身痛舌白，脈象模糊，則經絡証矣。<br><br>
故加防己急走經絡中濕鬱；以便溏不比大便不爽，故加通草、薏仁，利小便所以實大便也；大豆黃卷從濕熱蒸變而成，能化蘊釀之濕熱，而蒸變脾胃之氣也。<br><br>

<span class="orangeword">二加減正氣散</span> （苦辛淡法）藿香梗（三錢） 廣皮（二錢） 濃朴（二錢） 茯苓皮（三錢） 木防己（三錢） 大豆黃卷（二錢）川通草（一錢五分） 薏苡仁（三錢）
<br>水八杯，煮三杯，三次服。<br><br>

<li>穢濕著裡，舌黃脘悶，氣機不宣，久則釀熱，三加減正氣散主之。<br><br></li>

前兩法，一以升降為主，一以急宣經隧為主；此則以舌黃之故，預知其內已伏熱，久必化熱，而身亦熱矣。<br><br>
故加杏仁利肺氣，氣化則濕熱俱化，滑石辛淡而涼，清濕中之熱，合藿香所以宣氣機之不宣也。<br><br>

<span class="orangeword">三加減正氣散方</span> （苦辛寒法）藿香（連梗葉，三錢） 茯苓皮（三錢） 濃朴（二錢） 廣皮（一錢五分） 杏仁（三錢） 滑石（五錢）
<br>水五杯，煮二杯，再服。<br><br>

<li>穢濕著裡，邪阻氣分，舌白滑，脈右緩，四加減正氣散主之。<br><br></li>

以右脈見緩之故，知氣分之濕阻，故加草果、楂肉、神曲，急運坤陽，使足太陰之地氣不上蒸手太陰之天氣也。<br><br>

<span class="orangeword">四加減正氣散方</span> （苦辛溫法）藿香梗（三錢） 濃朴（二錢） 茯苓（三錢） 廣皮（一錢五分） 草果（一錢） 楂肉（炒，五錢）神曲（二錢）
<br>水五杯，煮二杯，渣再煮一杯，三次服。<br><br>

<li>穢濕著裡，脘悶便泄，五加減正氣散主之。<br><br></li>

穢濕而致脘悶，故用正氣散之香開；便泄而知脾胃俱傷，故加大腹運脾氣，穀芽升胃氣也。<br><br>
以上二條，應入前寒濕類中，以同為加減正氣散法，欲觀者知化裁古方之妙，故列於此。<br><br>

<span class="orangeword">五加減正氣散</span> （苦辛溫法）藿香梗（二錢） 廣皮（一錢五分） 茯苓塊（三錢） 濃朴（二錢） 大腹皮（一錢五分） 穀芽（一錢） 蒼朮（二錢）
<br>水五杯，煮二杯，日再服。<br><br>

按今人以藿香正氣散，統治四時感冒，試問四時止一氣行令乎？抑各司一氣，且有兼氣乎？況受病之身軀臟腑，又各有不等乎？歷觀前五法，均用正氣散，而加法各有不同，亦可知用藥非絲絲入扣，不能中病，彼泛論四時不正之氣，與統治一切諸病之方，皆未望見軒岐之堂室者也。<br><br>
烏可云醫乎﹗
<li>脈緩身痛，舌淡黃而滑，渴不多飲，或竟不渴，汗出熱解，繼而複熱，內不能運水穀之濕，外複感時令之濕，發表攻裡，兩不可施，誤認傷寒，必轉壞証，徒清熱則濕不退，徒祛濕則熱愈熾，黃芩滑石湯主之。<br><br></li>

脈緩身痛，有似中風，但不浮，舌滑不渴飲，則非中風矣。<br><br>
若系中風，汗出則身痛解而熱不作矣；今繼而複熱者，乃濕熱相蒸之汗，濕屬陰邪，其氣留連，不能因汗而退，故繼而複熱，內不能運水穀之濕，脾胃困於濕也；外複受時令之濕，經絡亦困於濕矣。<br><br>
倘以傷寒發表攻裡之法施之，發表則誅伐無過之表，陽傷而成痙；攻裡則脾胃之陽傷，而成洞泄寒中，故必轉壞証也。<br><br>
濕熱兩傷，不可偏治，故以黃芩、滑石、茯苓皮清濕中之熱，蔻仁、豬苓宣濕邪之正，再加腹皮、通草，共成宣氣利小便之功，氣化則濕化，小便利則火腑通而熱自清矣。<br><br>

<span class="orangeword">黃芩滑石湯方</span> （苦辛寒法）黃芩（三錢） 滑石（三錢） 茯苓皮（三錢） 大腹皮（二錢） 白蔻仁（一錢） 通草（一錢） 豬苓（三錢）
<br>水六杯，煮取二杯，渣再煮一杯，分溫三服。<br><br>

<li>四、陽明濕溫，嘔而不渴者，小半夏加茯苓湯主之；嘔甚而痞者，半夏瀉心湯去人參、乾薑、大棗、甘草加枳實、生薑主之。<br><br></li>

嘔而不渴者，飲多熱少也。<br><br>
故主以小半夏加茯苓，逐其飲而嘔自止，嘔而兼痞，熱邪內陷，與飲相摶，有固結不通之患，故以半夏瀉心，去參、薑、甘、棗之補中，加枳實、生薑之宣胃也。<br><br>

<span class="orangeword">小半夏加茯苓湯</span> 半夏（六錢） 茯苓（六錢） 生薑（四錢）
<br>水五杯，煮取二杯，分二次服。<br><br>

<span class="orangeword">半夏瀉心湯去人參乾薑甘草大棗加枳實生薑方</span> 半夏（六錢） 黃連（二錢） 黃芩（三錢） 枳實（三錢） 生薑（三錢）
<br>水八杯，煮取三杯，分三次服，虛者複納人參、大棗。<br><br>

<li>濕聚熱蒸，蘊於經絡，寒戰熱熾，骨骱煩疼，舌色灰滯，面目萎黃，病名濕痺，宣痺湯主之。<br><br></li>

經謂︰風寒濕三者合而為痺，《金匱》謂︰經熱則痺。<br><br>
蓋《金匱》誠補《內經》之不足，痺之因於寒者固多，痺之兼乎熱者，亦複不少，合參二經原文，細驗於臨証之時，自有權衡，本論因載濕溫而類及熱痺，見濕溫門中，原有痺証，不及備載痺証之全，學人欲求全豹，當於《內經》、《金匱》、喻氏、葉氏以及宋元諸名家，合而參之自得，大抵不越寒熱兩條，虛實異治。<br><br>
寒痺勢重而治反易，熱痺勢緩而治反難，實者單病軀殼易治，虛者兼病臟腑夾痰飲腹滿等証，則難治矣。<br><br>
猶之傷寒兩感也。<br><br>
此條以舌灰目黃，知其為濕中生熱，寒戰熱熾，知其在經絡；骨骱疼痛，知其為痺証，若泛用治濕之藥，而不知循經入絡，則罔效矣。<br><br>
故以防己急走經絡之濕，杏仁開肺氣之先，連翹清氣分之濕熱，赤豆清血分之濕熱，滑石利竅而清熱中之濕，山梔肅肺而瀉濕中之熱，薏苡淡滲而主攣痺，半夏辛平而主寒熱，蠶砂化濁道中清氣，痛甚加片子薑黃、海桐皮者，所以宣絡而止痛也。<br><br>

<span class="orangeword">宣痺湯方</span> （苦辛通法）防己（五錢） 杏仁（五錢） 滑石（五錢） 連翹（三錢） 山梔（三錢） 薏苡（五錢） 半夏（醋炒，三錢） 晚蠶砂（三錢） 赤小豆皮（三錢，赤小豆乃五穀中之赤小豆，味酸肉赤，涼水浸取皮用，非藥肆中之赤小豆，藥肆中之赤豆乃廣中野豆，赤皮蒂黑肉黃，不入藥者也）
<br>水八杯，煮取三杯，分溫三服，痛甚加片子薑黃二錢，海桐皮三錢。<br><br>

<li>濕鬱經脈，身熱身痛，汗多自利，胸腹白疹，內外合邪，純辛走表，純苦清熱，皆在所忌，辛涼淡法，薏苡竹葉散主之。<br><br></li>

上條但痺在經脈，此則臟腑亦有邪矣。<br><br>
故又立一法，汗多則表陽開，身痛則表邪郁，表陽開而不解表邪，其為風濕無疑。<br><br>
蓋汗之解者寒邪也。<br><br>
風為陽邪，尚不能以汗解，況濕為重濁之陰邪，故雖有汗不解也。<br><br>
學人於有汗不解之証，當識其非風則濕，或為風濕相搏也。<br><br>
自利者小便必短，白疹者，風濕鬱於孫絡毛竅，此濕停熱郁之証，故主以辛涼解肌表之熱，辛淡滲在裡之濕，俾表邪從氣化而散，裡邪從小便而驅，雙解表裡之妙法也。<br><br>
與下條互斟自明。<br><br>

<span class="orangeword">薏苡竹葉散方</span> （辛涼淡法，亦輕以去實法）薏苡（五錢） 竹葉（三錢） 飛滑石（五錢） 白蔻仁（一錢五分） 連翹（三錢） 茯苓塊（五錢）白通草（一錢五分）共為細末，每服五錢，日三服。<br><br>

<li>風暑寒濕，雜感混淆，氣不主宣，咳嗽頭脹，不飢舌白，肢體若廢，杏仁薏苡湯主之。<br><br></li>

雜感混淆，病非一端，乃以氣不主宣四字為扼要，故以宣氣之藥為君，既兼雨濕中寒邪，自當變辛涼為辛溫，此條應入寒濕類中，列於此者，以其為上條之對待也。<br><br>

<span class="orangeword">杏仁薏苡湯</span> （苦辛溫法）杏仁（三錢） 薏苡（三錢） 桂枝（五分） 生薑（七分） 濃朴（一錢） 半夏（一錢五分） 防己（一錢五分） 白蒺藜（二錢）
<br>水五杯，煮三杯，渣再煮一杯，分溫三服。<br><br>

<li>暑濕痺者，加減木防己湯主之此治痺之祖方也。<br><br></li>
風勝則引，引者（吊痛掣痛之類，或上或下，四肢游走作痛，經謂行痺是也）加桂枝、桑葉，濕勝則腫，腫者（土曰敦阜，加滑石、萆 、蒼朮，寒勝則痛，痛者加防己、桂枝、薑黃、海桐皮，面赤口涎自出者（《靈樞》謂︰胃熱則廉泉開，）重加石膏、知母，絕無汗者，加羌活、蒼朮，汗多者加黃 、炙甘草，兼痰飲者，加半夏、濃朴、廣皮，因不能備載全文，故以祖方加減如此，聊示門徑而已。<br><br>

<span class="orangeword">加減木防己湯</span> （辛溫辛涼複法）防己（六錢） 桂枝（三錢） 石膏（六錢） 杏仁（四錢） 滑石（四錢） 白通草（二錢） 薏仁（三錢）
<br>水八杯，煮取三杯，分溫三服，見小效不即退者，加重服，日三夜一。<br><br>

<li>濕熱不解，久釀成疸，古有成法，不及備載，聊列數則，以備規矩（下瘧、痢等証仿此）。<br><br></li>

本論之作，原補前人之未備，已有成法可循者，安能盡錄，因橫列四時雜感，不能不列濕溫，連類而及，又不能不列黃膽、瘧、痢，不過略標法則而已，按濕溫門中，其証最多，其方最伙；蓋土居中位，穢濁所歸，四方皆至，悉可兼証，故錯綜參伍，無窮極也。<br><br>
即以黃膽一証而言，《金匱》有辨証三十五條，出治一十二方，先審黃之必發不發，在於小便之利與不利；疸之易治難治，在於口之渴與不渴；再察瘀熱入胃之因，或因外並，或因內發，或因食穀，或固酣酒，或因勞色，有隨經蓄血，入水黃汗；上盛者一身盡熱，下郁者小便為難；又有表虛裡虛，熱除作噦，火劫致黃，知病有不之因，故治有不紊之法︰於是脈弦脅痛，少陽未罷，仍主以和；渴飲水漿，陽明化燥，急當瀉熱；濕在上，以辛散，以風勝；濕在下，以苦泄，以淡滲；如狂蓄血，勢以必攻；汗後溺白，自宜投補；酒客多蘊熱，先用清中，加之分利，後必顧其脾陽；女勞有穢濁，始以解毒，繼以滑竅，終當峻補真陰；表虛者實衛，裡虛者建中；入水火劫，以及治逆變証，各立方論，以為後學津梁，至寒濕在裡之治，陽明篇中，惟見一則，不出方論，指人以寒濕中求之。<br><br>
蓋脾本畏木而喜風燥，製水而惡寒濕，今陰黃一証，寒濕相摶，譬如卑監之土，須暴風日之陽，純陰之病，療以辛熱無疑，方雖不出，法已顯然，奈丹溪云︰不必分五疸，總是如 醬相似，以為得治黃之扼要，殊不知以之治陽黃，猶嫌其混，以之治陰黃，惡乎可哉﹗喻嘉言於陰黃一証，竟謂仲景方論亡失，恍若無所循從，惟羅謙甫具有卓識，力辨陰陽，遵仲景寒濕之旨，出茵陳四逆湯之治，塘於陰黃一証，究心有年，悉用羅氏法而化裁之，無不應手取效，間有始即寒濕，從太陽寒水之化，繼因其人陽氣尚未十分衰敗，得燥熱藥數帖，陽明轉燥金之化而為陽証者，即從陽黃例治之。<br><br>

<li>夏秋疸病，濕熱氣蒸，外干時令，內蘊水穀，必以宣通氣分為要，失治則為腫脹，由黃疸而腫脹者，苦辛淡法，二金湯主之。<br><br></li>

此揭疸病之由，與治疸之法，失治之變，又因變製方之法也。<br><br>

<span class="orangeword">二金湯方</span> （苦辛淡法）雞內金（五錢） 海金沙（五錢） 濃朴（三錢） 大腹皮（三錢） 豬苓（三錢） 白通草（二錢）
<br>水八杯，煮取三杯，分三次溫服。<br><br>

<li>諸黃膽小便短者，茵陳五苓散主之。<br><br></li>

沈氏目南云︰此黃膽氣分實証，通治之方也。<br><br>
胃為水穀之海，營衛之源，風入胃家氣分，風濕相蒸，是為陽黃；濕熱流於膀胱，氣鬱不化，則小便不利，當用五苓散宣通表裡之邪，茵陳開鬱而清濕熱。<br><br>

<span class="orangeword">茵陳五苓散</span> （五苓散方見前，五苓散系苦辛溫法，今茵陳倍五苓，乃苦辛微寒法）茵陳末（十分） 五苓散（五分）共為細末，和勻，每服三錢，日三服。<br><br>

《金匱》方不及備載，當於本書研究，獨采此方者，以其為實証通治之方，備外風內濕一則也。<br><br>

<li>黃膽脈沉，中痞惡心，便結溺赤，病屬三焦裡証，杏仁石膏湯主之。<br><br></li>

前條兩解表裡，此條統治三焦，有一縱一橫之義，杏仁、石膏開上焦，薑、半開中焦，枳實則由中驅下矣。<br><br>
山梔通行三焦，黃柏直清下焦，凡通宣三焦之方，皆扼重上焦，以上焦為病之始入，且為氣化之先，雖統宣三焦之方，而湯則名杏仁石膏也。<br><br>

<span class="orangeword">杏仁石膏湯方</span> （苦辛寒法）杏仁（五錢） 石膏（八錢） 半夏（五錢） 山梔（三錢） 黃柏（三錢） 枳實汁（每次三茶匙，沖） 薑汁（每次三茶匙，沖）
<br>水八杯，煮取三杯，分三次服。<br><br>

<li>素積勞倦，再感濕溫，誤用發表，身面俱黃，不飢溺赤，連翹赤豆飲煎送保和丸。<br><br></li>

前第七十條，由黃而變他病，此則由他病而變黃，亦遙相對待，証系兩感，故方用連翹赤豆飲以解其外，保和丸以和其中，俾濕溫、勞倦、治逆，一齊解散矣。<br><br>
保和丸苦溫而運脾陽，行在裡之濕；陳皮、連翹由中達外，其行濕固然矣。<br><br>
兼治勞倦者何？經云︰勞者溫之。<br><br>
蓋人身之動作云為，皆賴陽氣為之主張，積勞傷陽，勞倦者，困勞而倦也。<br><br>
倦者，四肢倦怠也。<br><br>
脾主四肢，脾陽傷，則四肢倦而無力也。<br><br>
再肺屬金而主氣，氣者陽也；脾屬土而生金，陽氣雖分內外，其實特一氣之轉輸耳，勞雖自外而來，外陽既傷，則中陽不能獨運，中陽不運，是人之賴食濕以生者，反為食濕所困，脾即困所食濕，安能不失牝馬之貞，而上承乾健乎﹗古人善治勞者，前者有仲景，後則有東垣，均從此處得手，奈之何後世醫者，但云勞病，輒用補陰，非惑於丹溪一家之說哉﹗本論原為外感而設，並不及內傷，茲特因兩感而略言之。<br><br>

<span class="orangeword">連翹赤豆飲方</span> （苦辛微寒法）連翹（二錢） 山梔（一錢） 通草（一錢） 赤豆（二錢） 花粉（一錢） 香豆豉（一錢）煎送保和丸三錢。<br><br>

<span class="orangeword">保和丸方</span> （苦辛溫平法）山楂 神曲 茯苓 陳皮 匐子 連翹 半夏
<li>濕甚為熱，瘧邪痞結心下，舌白口渴，煩躁自利，初身痛，繼則心下亦痛，瀉心湯主之。<br><br></li>

此瘧邪結心下氣分之方也。<br><br>

<span class="orangeword">瀉心湯</span> （方法見前）
<li>瘡家濕瘧，忌用發散，蒼朮白虎東加草果主之。<br><br></li>

《金匱》謂瘡家忌汗，發汗則病痙。<br><br>
蓋以瘡者血脈間病，心主血脈，血脈必虛而熱，然後成瘡；既成瘡以後，瘡膿又系血液所化，汗為心液，由血脈而達毛竅，再發汗以傷其心液，不痙何待﹗故以白虎辛涼重劑，清陽明之熱濕，由肺衛而出；加蒼朮、草果，溫散脾中重滯之寒濕，亦由肺衛而出，陽明陽土，清以石膏、知母之辛涼；太陰陰土，溫以蒼朮、草果之苦溫；適合其臟腑之宜，矯其一偏之性而已。<br><br>

<span class="orangeword">蒼朮白虎東加草果方</span> （辛涼複苦溫法）即前白虎湯內加蒼朮，草果。<br><br>

<li>背寒，胸中痞結，瘧來日晏，邪漸入陰，草果知母湯主之。<br><br></li>

此素積煩勞，未病先虛，故伏邪不肯解散，正陽餒弱，邪熱固結，是以草果溫太陰獨勝之寒，知母瀉陽明獨勝之熱，濃朴佐草果瀉中焦之濕蘊，合薑、半而開痞結，花粉佐知母而生津退熱；脾胃兼病，最畏木克，烏梅、黃芩清熱而和肝；瘧來日晏，邪欲入陰，其所以升之使出者，全賴草果（俗以烏梅、五味等酸斂，是知其一，莫知其他也。<br><br>
酸味秉厥之氣，居五味之首，與辛味合用，開發陽氣最速，觀小青龍湯自知）。<br><br>

<span class="orangeword">草果知母湯方</span> （苦辛寒兼酸法）草果（一錢五分） 知母（二錢） 半夏（三錢） 濃朴（二錢） 黃芩（一錢五分） 烏梅（一錢五分）花粉（一錢五分） 薑汁（五匙，沖）
<br>水五杯，煮取二杯，分二次溫服。<br><br>

按此方即吳又可之達原飲去檳榔，加半夏、烏梅、薑汁，治中焦熱結陽陷之証，最為合拍；吳氏乃以治不兼濕邪之溫疫初起，其謬甚矣。<br><br>

再按前賢製方，與集書者選方，不過示學人知法度，為學人立模范而已，未能預測後來之病証，其變幻若何？其兼証若何？其年歲又若何？所謂大匠誨人，能與人規矩，不能使人巧；至於奇巧絕倫之處，不能傳，亦不可傳，可遇而不可求，可暫而不可常者也。<br><br>
學人當心領神會，先務識其所以然之故，而後增減古方之藥品分量，宜重宜輕，宜多宜寡，自有準的，所謂神而明之，存乎其人﹗
<li>瘧傷胃陽，氣逆不降，熱劫胃液，不飢不飽，不食不便，渴不欲飲，味變酸濁，加減人參瀉心湯主之。<br><br></li>

此雖陽氣受傷，陰汁被劫，恰偏於陽傷為多，故救陽立胃基之藥四，存陰瀉邪熱之藥二，喻氏所謂變胃而不受胃變之法也。<br><br>

<span class="orangeword">加減人參瀉心湯</span> （苦辛溫複鹹寒法）人參（二錢） 黃連（一錢五分） 枳實（一錢） 乾薑（一錢五分） 生薑（二錢） 牡蠣（二錢）
<br>水五杯，煮取二杯，分二次溫服。<br><br>

按大辛大溫，與大苦大寒合方，乃厥陰經之定例。<br><br>
蓋別臟之與腑，皆分而為二，或上下，或左右，不過經絡貫通，臆膜相連耳，惟肝之與膽，合而為一，膽即居於肝之內，肝動則膽亦動，膽動而肝即隨，肝宜溫，膽宜涼，仲景烏梅丸、瀉心湯，立萬世法程矣；於小柴胡，先露其端，此証瘧邪擾胃，致命胃氣上逆，而亦用此辛溫寒苦合法者何？蓋胃之為腑，體陽而用陰，本系下降，無上升之理；其嘔吐噦痞，有時上逆，升者胃氣，所以使胃氣上升者，非胃氣也。<br><br>
肝與膽也。<br><br>
故古人以嘔為肝病，今人則以為胃病已耳。<br><br>

<li>瘧傷胃陰，不飢不飽，不便，潮熱，得食則煩熱愈加，津液不複者，麥冬麻仁湯主之。<br><br></li>

暑濕傷氣，瘧邪傷陰，故見証如是，此條與上條不飢不飽不便相同，上條以氣逆味酸不食辨陽傷，此條以潮熱得食則煩熱愈加定陰傷也。<br><br>
陰傷既定，複胃陰者莫若甘寒，複酸味者，酸甘化陰也。<br><br>

兩條胃病，皆有不便者何？九竅不和，皆屬胃病也。<br><br>

<span class="orangeword">麥冬麻仁湯方</span> （酸甘化陰法）麥冬（連心，五錢） 火麻仁（四錢） 生白芍（四錢） 何首烏（三錢） 烏梅肉（二錢） 知母（二錢）
<br>水八杯，煮取三杯，分三次溫服。<br><br>

<li>太陰脾瘧，寒起四末，不渴多嘔，熱聚心胸，黃連白芍湯主之。<br><br></li>
煩躁甚者，可另服牛黃丸一丸。<br><br>

脾主四肢，寒起四末而不渴，故知其為脾瘧也。<br><br>
熱聚心胸而多嘔，中土病而肝木來乘，故方以兩和肝胃為主，此偏於熱甚，故清熱之品重，而以芍藥收脾陰也。<br><br>

<span class="orangeword">黃連白芍湯方</span> （苦辛寒法）黃連（二錢） 黃芩（二錢） 半夏（三錢） 枳實（一錢五分） 白芍（三錢） 薑汁（五匙，沖）
<br>水八杯，煮取三杯，分三次，溫服。<br><br>

<li>太陰脾瘧，脈濡寒熱，瘧來日遲，腹微滿，四肢不暖，露薑飲主之。<br><br></li>

此偏於太陰虛寒，故以甘溫補正，其退邪之妙，全在用露，清肅能清邪熱，甘潤不傷正陰，又得氣化之妙諦。<br><br>

<span class="orangeword">露薑飲方</span> （甘溫複甘涼法）人參（一錢） 生薑（一錢）
<br>水兩杯半，煮成一杯，露一宿，重湯溫服。<br><br>

<li>太陰脾瘧，脈弦而緩，寒戰，甚則嘔吐噫氣，腹鳴溏泄，苦辛寒法，不中與也；苦辛溫法，加味露薑飲主之。<br><br></li>

上條純是太陰虛寒，此條邪氣更甚，脈兼弦則土中有木矣。<br><br>
故加溫燥泄木退邪。<br><br>

<span class="orangeword">加味露薑飲方</span> （苦辛溫法）人參（一錢） 半夏（二錢） 草果（一錢） 生薑（二錢） 廣皮（一錢） 青皮（醋炒，一錢）
<br>水二杯半，煮成一杯，滴荷葉露三匙，溫服，渣再煮一杯服。<br><br>

<li>中焦瘧，寒熱久不止，氣虛留邪，補中益氣湯主之。<br><br></li>

留邪以氣虛之故，自以升陽益氣立法。<br><br>

<span class="orangeword">補中益氣湯方</span> 炙黃 （一錢五分） 人參（一錢） 炙甘草（一錢） 白朮（炒，一錢） 廣皮（五分） 當歸（五分） 升麻（炙，三分） 柴胡（炙，三分） 生薑（三片） 大棗（去核，二枚）
<br>水五杯，煮取二杯，渣再煮一杯，分溫三服。<br><br>

<li>脈左弦，暮熱早涼，汗解渴飲，少陽瘧偏於熱重者，青蒿鱉甲湯主之。<br><br></li>

少陽切近三陰，立法以一面領邪外出，一面防邪內入為要領，小柴胡湯以柴胡領邪，以人參、大棗、甘草護正；以柴胡清表熱，以黃芩、甘草苦甘清裡熱︰半夏、生薑兩和肝胃，蠲內飲，宣胃陽，降胃陰，疏肝，用生薑大棗調和營衛，使表者不爭，裡者內安，清者清，補者補，升者升，降者降，平者平，故曰和也。<br><br>
青蒿鱉甲湯，用小柴胡法而小變之，卻不用小柴胡之藥者，小柴胡原為傷寒立方，瘧緣於暑濕，其受邪之源，本自不同，故必變通其藥味，以同在少陽一經，故不能離其法，青蒿鱉甲湯以青蒿領邪，青蒿較柴胡力軟，且芳香逐穢，開絡之功，則較柴胡有獨勝，寒邪傷陽，柴胡湯中之人參、甘草、生薑，皆護陽者也；暑熱傷陰，故改用鱉甲護陰，鱉甲乃蠕動之物，且能入陰絡搜邪，柴胡湯以脅痛、乾嘔為飲邪所致，故以薑、半通陽降陰而清飲邪；青蒿鱉甲湯以邪熱傷陰，則用知母、花粉以清熱邪而止渴，丹皮清少陽血分，桑葉清少陽絡中氣分，宗古法而變古方者，以邪之偏寒偏熱不同也。<br><br>
此葉氏之讀古書，善用古方，豈他人之死於句下者，所可同日語哉﹗
<li>少陽瘧如傷寒証者，小柴胡湯主之。<br><br></li>
渴甚者去半夏，加栝蔞根；脈弦遲者，小柴胡加乾薑陳皮湯主之。<br><br>

少陽瘧如傷寒少陽証，乃偏於寒重而熱輕，故仍從小柴胡法，若內躁渴甚，則去半夏之燥，加栝蔞根生津止渴，脈弦遲則寒更重矣。<br><br>
金匱謂脈弦遲者，當溫之，故於小柴胡湯內，加乾薑、陳皮溫中，且能由中達外，使中陽得伸，逐邪外出也。<br><br>

<span class="orangeword">青蒿鱉甲湯方</span> （苦辛鹹寒法）青蒿（三錢） 知母（二錢） 桑葉（二錢） 鱉甲（五錢） 丹皮（二錢） 花粉（二錢）
<br>水五杯，煮取二杯，瘧來前，分二次溫服。<br><br>

<span class="orangeword">小柴胡湯方</span> （苦辛甘溫法）柴胡（三錢） 黃芩（一錢五分） 半夏（二錢） 人參（一錢）炙甘草（一錢五分） 生薑（三片） 大棗（去核，二枚）
<br>水五杯，煮取二杯，分二次，溫服，加減如傷寒論中法，渴甚者去半夏，加栝蔞根三錢。<br><br>

<span class="orangeword">小柴胡加乾薑陳皮湯方</span> （苦辛溫法）即於小柴胡湯內，加乾薑（二錢），陳皮（二錢）。<br><br>

水八杯，煮取三杯，分三次，溫服。<br><br>

<li>舌白脘悶，寒起四末，渴喜熱飲，濕蘊之故，名曰濕瘧，濃朴草果湯主之。<br><br></li>

此熱少濕多之証，舌白脘悶，皆溫為之也；寒起四末，濕鬱脾陽，脾主四肢，故寒起於此；渴，熱也。<br><br>
當喜涼飲，而反喜熱飲者，濕為陰邪，彌漫於中，喜熱以開之也。<br><br>
故方法以苦辛通降，純用溫開，而不必苦寒也。<br><br>

<span class="orangeword">濃朴草果湯方</span> （苦辛溫法）濃朴（一錢五分） 杏仁（一錢五分） 草果（一錢） 半夏（二錢） 茯苓塊（三錢） 廣皮（一錢）
<br>水五杯，煮取二杯，分二次，溫服。<br><br>

按中焦之瘧，脾胃正當其沖，偏於熱者胃受之，法則偏於救胃；偏於濕者脾受之，法則偏於救脾，胃，陽腑也。<br><br>
救胃必用甘寒苦寒；脾，陰臟也救脾必用甘溫苦辛，兩平者，兩救之，本論列瘧証，寥寥數則，略備大綱，不能偏載，然於此數條反複對勘，彼此互印，再從上焦篇究來路，下焦篇閱歸路，其規矩準繩，亦可知其大略矣。<br><br>

<li>濕溫內蘊，夾雜飲食停滯，氣不得運，血不得行，遂成滯下，俗名痢疾，古稱重証，以其深入臟腑也。<br><br></li>
初起腹痛脹者易治；日久不痛並不脹者難治，脈小弱者易治；脈實大數者難治，老年久衰，實大小弱並難治；脈調和者易治，日數十行者易治；一、二行或有或無者難治，面色便色鮮明者易治；穢暗者難治，噤口痢屬實者尚可治；屬虛者難治，先滯（俗所謂痢疾）後利（俗謂之泄瀉）者易治；先利後滯者難治，先滯後瘧者易治；先瘧後滯者難治，本年新受者易治；上年伏暑，酒客積熱，老年陽虛積濕者難治，季脅少腹無動氣疝瘕者易治，有者難治。<br><br>

此痢疾之大綱，雖羅列難治易治十數條，總不出邪機向外者易治，深入臟絡者難治也。<br><br>
諺云︰餓不死的傷寒，撐不死的痢疾，時人解云︰凡病傷寒者，當禁其食，令病者餓，則不至與外邪相搏而死也。<br><br>
痢疾日下數十行，下者既多，腸胃空虛，必令病者多食，則不至腸胃盡空而死也。<br><br>
不知此二語，乃古之賢醫金針度人處，後人不審病情，不識句讀，以致妄解耳，按《內經》熱病禁食，在少愈之際，不在受病之初，仲景《傷寒論》中，現有食粥卻病之條，但不可食重濁肥膩耳，痢疾暑濕夾飲食內傷，邪非一端，腸胃均受其殃﹗古人每云淡薄滋味，如何可以恣食，與邪氣團成一片，病久不解耶﹗吾見痢疾不戒口腹而死者，不可勝數。<br><br>
蓋此二語，餓字 字，皆自為一句，謂患傷寒之人，尚知餓而思食，是不死之証；其死者，醫殺之也。<br><br>
蓋傷寒暴發之病，自外而來，若傷衛而未及於營，病患知餓，病機尚淺，醫者助胃氣，捍外侮，則愈，故云不死，若不餓則重矣。<br><br>
仲景謂︰“風病能食，寒病不能食”是也。<br><br>
痢疾久伏之邪，由內下注，若臟氣有餘；不肯容留邪氣，彼此互爭則，邪機向外，醫者順水推舟則愈，故云不死，若臟氣已虛，純遜邪氣則不 而寇深矣。<br><br>

<li>自利不爽，欲作滯下，腹中拘急，小便短者，四苓合芩芍湯主之。<br><br></li>

既自利（俗謂泄瀉）矣。<br><br>
理當快利，而又不爽者何？蓋濕中藏熱，氣為濕熱郁傷，而不得暢遂其本性，故滯，臟腑之中，全賴此一氣之轉輸，氣既滯矣。<br><br>
焉有不欲作滯下之理乎﹗曰欲作，作而未遂也；拘急，不爽之象，積滯之情狀也；小便短者，濕注大腸，闌門（小腸之末，大腸之始）不分水，膀胱不滲濕也。<br><br>
故以四苓散分闌門，通膀胱，開支河，使邪不直注大腸；合芩芍法宣氣分，清積滯，預奪其滯下之路也。<br><br>
此乃初起之方，久痢陰傷，不可分利，故方後云︰久利不在用之。<br><br>

按浙人倪涵初，作瘧痢三方，於痢疾條下，先立禁汗、禁分利、禁大下、禁溫補之法，是誠見世之妄醫者，誤汗、誤下、誤分利、誤溫補，以致沉 不起，痛心疾首而有是作也。<br><br>
然一概禁之，未免因噎廢食；且其三方，亦何能包括痢門諸証，是安於小成，而不深究大體也。<br><br>
瑭勤求古訓，靜與心謀，以為可汗則汗，可下則下，可清則清，可補則補，一視其証之所現，而不可先有成見也。<br><br>
至於誤之一字，醫者時刻留心，猶恐思慮不及，學術不到，豈可謬於見聞而不加察哉﹗
<span class="orangeword">四苓合芩芍湯方</span> （苦辛寒法）蒼朮（二錢） 豬苓（二錢） 茯苓（二錢） 澤瀉（二錢） 白芍（二錢） 黃芩（二錢） 廣皮（一錢五分） 濃朴（二錢） 木香（一錢）
<br>水五杯，煮取二杯，分二次溫服，久痢不在用之。<br><br>

<li>暑濕風寒雜感，寒熱迭作，表証正盛，裡証複急，腹不和而滯下者，活人敗毒散主之。<br><br></li>

此証乃傷水穀之釀濕，外受時令之風濕，中氣本自不足之人，又氣為濕傷，內外俱急，立方之法，以人參為君，坐鎮中州，為督戰之帥；以二活、二胡合川芎從半表半裡之際，領邪出外，喻氏所謂逆流挽舟者此也；以枳殼宣中焦之氣，茯苓滲中焦之濕，以桔梗開肺與大腸之痺，甘草和合諸藥，乃陷者舉之之法，不治痢而治致痢之源，痢之初起，憎寒壯熱者，非此不可也。<br><br>
若云統治傷寒溫疫痺氣則不可，凡病各有所因，豈一方之所得而統之也哉﹗此方在風濕門中，用處甚多，若濕不兼風而兼熱者，即不合拍，奚況溫熱門乎﹗世醫用此方治溫病，已非一日，吾只見其害，未見其利也。<br><br>

<span class="orangeword">活人敗毒散</span> （辛甘溫法）羌活 獨活 茯苓 川芎 枳殼 柴胡 人參 前胡 桔梗（以上各一兩） 甘草（五錢）共為細末，每服二錢，水一杯，生薑三片，煎至七分，頓服之，熱毒沖胃噤口者，本方加陳倉米各等分，名倉廩散，服法如前，加一倍，噤口屬虛者勿用之。<br><br>

<li>滯下已成，腹脹痛，加減芩芍湯主之。<br><br></li>

此滯下初成之實証，一以疏利腸間濕熱為主。<br><br>

<span class="orangeword">加減芩芍湯方</span> （苦辛寒法）白芍（三錢） 黃芩（二錢） 黃連（一錢五分） 濃朴（二錢） 木香（煨，一錢） 廣皮（二錢）
<br>水八杯，煮取三杯，分三次溫服，忌油膩生冷。<br><br>

〔加減法〕肛墜者，加檳榔二錢，腹痛甚欲便，便後痛減，再痛再便者，白滯加附子（一錢五分），酒炒大黃（三錢）；紅滯加肉桂（一錢五分），酒炒大黃（三錢），通爽後即止，不可頻下，如積未淨，當減其製，紅積加歸尾（一錢五分），紅花（一錢） 桃仁（二錢），舌濁脈實有食積者，加楂肉（一錢五分），神曲（二錢），枳殼（一錢五分），濕重者，目黃舌白不渴，加茵陳（三錢），白通草（一錢），滑石一錢。<br><br>

<li>滯下濕熱內蘊，中焦痞結，神識昏亂，瀉心湯主之。<br><br></li>

滯下由於濕熱內蘊，以致中痞，但以瀉心治痞結之所由來，而滯自止矣。<br><br>

<span class="orangeword">瀉心湯</span> （方法並見前）
<li>滯下紅白，舌色灰黃，渴不多飲，小溲不利，滑石藿香湯主之。<br><br></li>

此暑濕內伏，三焦氣機阻窒，故不肯見積治積，乃以辛淡滲濕宣氣，芳香利竅，治所以致積之因，庶積滯不期愈而自愈矣。<br><br>

<span class="orangeword">滑石藿香湯方</span> （辛淡合芳香法）飛滑石（三錢） 白通草（一錢） 豬苓（二錢） 茯苓皮（三錢） 藿香梗（二錢） 濃朴（二錢） 白蔻仁（錢）廣皮（一錢）
<br>水五杯，煮取二杯，分二次服。<br><br>

<li>濕溫下利，脫肛，五苓散加寒水石主之。<br><br></li>

此急開支河，俾濕去而利自止。<br><br>

<span class="orangeword">五苓散加寒水石方</span> （辛溫淡複寒法）即於五苓散內加寒水石三錢，如服五苓散法，久痢不在用之。<br><br>

<li>久痢陽明不闔，人參石脂湯主之。<br><br></li>

九竅不和，皆屬胃病，久痢胃虛，虛則寒，胃氣下溜，故以堵截陽明為法。<br><br>

<span class="orangeword">人參石脂湯方</span> （辛甘溫合澀法，即桃花湯之變法也）人參（三錢） 赤石脂（細末，三錢） 炮薑（二錢） 白粳米（炒，一合）
<br>水五杯，先煮人參、白米、炮薑令濃，得二杯，後調石脂細末和勻，分二次服。<br><br>

<li>自利腹滿，小便清長，脈濡而小，病在太陰，法當溫臟，勿事通腑，加減附子理中湯主之。<br><br></li>

此偏於濕，合臟陰無熱之証，故以附子理中湯，去甘守之人參、甘草，加通運之茯苓、濃朴。<br><br>

<span class="orangeword">加減附子理中湯方</span> （苦辛溫法）白朮（三錢） 附子（二錢） 乾薑（二錢） 茯苓（三錢） 濃朴（二錢）
<br>水五杯，煮取二杯，分二次溫服。<br><br>

<li>自利不渴者屬太陰，甚則噦（俗名呃忒），沖氣逆，急救土敗，附子粳米湯主之。<br><br></li>

此條較上條更危，上條陰濕與臟陰相合，而臟之真陽未敗，此則臟陽結而邪陰與臟陰毫無忌憚，故上條猶系通補，此則純用守補矣。<br><br>
扶陽抑陰之大法如此。<br><br>

<span class="orangeword">附子粳米湯方</span> （苦辛熱法）人參（三錢） 附子（二錢） 炙甘草（二錢） 粳米（一合） 乾薑（二錢）
<br>水五杯，煮取二杯，渣再煮一杯，分三次溫服。<br><br>

<li>瘧邪熱氣，內陷變痢，久延時日，脾胃氣衰，面浮腹膨，裡急肛墜，中虛伏邪，加減小柴胡湯主之。<br><br></li>

瘧邪在經者多，較之痢邪在臟腑者淺，痢則深於瘧矣。<br><br>
內陷云者，由淺入深也。<br><br>
治之之法，不出喻氏逆流挽舟之議。<br><br>
蓋陷而入者，仍提而使之出也。<br><br>
故以柴胡由下而上，入深出淺，合黃芩兩和陰陽之邪，以人參合穀芽宣補胃陽，丹皮、歸、芍內護三陰，穀芽推氣分之滯，山楂推血分之滯，穀芽升氣分故推谷滯，山楂降血分故推肉滯也。<br><br>

<span class="orangeword">加減小柴胡湯</span> （苦辛溫法）柴胡（三錢） 黃芩（二錢） 人參（一錢） 丹皮（一錢） 白芍（炒，二錢） 當歸（土炒，一錢五分） 穀芽（一錢五分） 山楂（炒，一錢五分）
<br>水八杯，煮取三杯，分三次溫服。<br><br>

<li>春溫內陷下痢，最易厥脫，加減黃連阿膠湯主之。<br><br></li>

春溫內陷，其為熱多濕少明矣。<br><br>
熱必傷陰，故立法以救陰為主，救陰之法，豈能出育陰堅陰兩法外哉﹗此黃連之堅陰，阿膠之育陰，所以合而名湯也。<br><br>
從黃連者黃芩，從阿膠者生地、白芍也。<br><br>
炙草則統甘苦而並和之，此下三條，應列下焦，以與諸內陷並觀，故列於此。<br><br>

<span class="orangeword">加減黃連阿膠湯</span> （甘寒苦寒合化陰氣法）黃連（三錢） 阿膠（三錢） 黃芩（二錢） 炒生地（四錢） 生白芍（五錢） 炙甘草（一錢五分）
<br>水八杯，煮取三杯，分三次溫服。<br><br>

<li>氣虛下陷，門戶不藏，加減補中益氣湯主之。<br><br></li>

此邪少虛多，偏於氣分之証，故以升補為主。<br><br>

<span class="orangeword">加減補中益氣湯</span> （甘溫法）人參（二錢）黃耆（二錢） 廣皮（一錢） 炙甘草（一錢） 歸身（二錢） 炒白芍（三錢） 防風（五分） 升麻（三分）
<br>水八杯，煮取三杯，分三次溫服。<br><br>

<li>內虛下陷，熱利下重，腹痛，脈左小右大，加味白頭翁湯主之。<br><br></li>

此內虛濕熱下陷，將成滯下之方，仲景厥陰篇，謂熱利下重者，白頭翁湯主之。<br><br>
按熱注下焦，設不瘥，必圊膿血；脈右大者，邪從上中而來；左小者，下焦受邪，堅結不散之象，故以白頭翁無風而搖者，稟甲乙之氣，透發下陷之邪，使之上出；又能有風而靜，稟庚辛之氣，清能除熱，燥能除濕，濕熱之積滯去而腹痛自止，秦皮得水木相生之氣，色碧而氣味苦寒，所以能清肝熱，黃連得少陰水精，能清腸 之熱，黃柏得水土之精，滲濕而清熱，加黃芩、白芍者，內陷之証，由上而中而下，且右手脈大，上中尚有餘邪，故以黃芩清腸胃之熱，兼清肌表之熱；黃連、黃柏但走中下，黃芩則走中上。<br><br>
蓋黃芩手足陽明、手太陰藥也；白芍去惡血，生新血，且能調血中之氣也。<br><br>
按仲景太陽篇，有表証未罷，誤下而成協熱下利之証，心下痞硬之寒証，則用桂枝人參湯；脈促之熱証，則用葛根黃連黃芩湯，與此不同。<br><br>

<span class="orangeword">加味白頭翁湯</span> （苦寒法）白頭翁（三錢） 秦皮（二錢） 黃連（二錢） 黃柏（二錢） 白芍（二錢） 黃芩（三錢）
<br>水八杯，煮取三杯，分三次服。<br><br>
</ol>
<h4>秋燥</h4>
<ol>
<li>燥傷胃陰，五汁飲主之。<br><br></li>
玉竹麥門冬湯亦主之。<br><br>

<span class="orangeword">五汁飲</span> （方法並見前）
<span class="orangeword">玉竹麥門冬湯</span> （甘寒法）玉竹（三錢） 麥冬（三錢） 沙參（二錢） 生甘草（錢）
<br>水五杯，煮取二杯，分二次服，土虛者，加生扁豆，氣虛者，加人參。<br><br>

<li>胃液乾燥，外感已淨者，牛乳飲之。<br><br></li>

此以津血填津血法也。<br><br>

<span class="orangeword">牛乳飲</span> （甘寒法）牛乳（杯）重湯燉熟，頓服之，甚者日再服。<br><br>

<li>102 燥証氣血兩燔者，玉女煎主之。<br><br></li>

<span class="orangeword">玉女煎方</span> （見上焦篇） 
</ol>

</div>

<div>
<h3>溫病條辨 下焦篇</h3>

 
<h4>風溫、溫熱、溫疫、溫毒、冬溫</h4>
<ol>
<li>風溫、溫熱、溫疫、溫毒、冬溫，邪在陽明久羈，或已下，或未下，身熱面赤，口乾舌燥，甚則齒黑唇裂，脈沉實者，仍可下之；脈虛大，手足心熱甚於手足背者，加減複脈湯主之。<br><br></li>

溫邪久羈中焦，陽明陽土，未有不克少陰癸水者，或已下而陰傷，或未下而陰竭。<br><br>
若實証居多，正氣未至潰敗，脈來沉實有力，尚可假手於一下，即《傷寒論》中急下以存津液之謂。<br><br>
若中無結糞，邪熱少而虛熱多，其人脈必虛，手足心主裡，其熱必甚於手足背之主表也。<br><br>
若再下其熱，是竭其津而速之死也。<br><br>
故以複脈湯複其津液，陰複則陽留，庶可不至於死也。<br><br>
去參、桂、薑、棗之補陽，加白芍收三陰之陰，故云加減複脈湯。<br><br>
在仲景當日，治傷於寒者之結代，自有取於參、桂、薑、棗，複脈中之陽；今治傷於溫者之陽亢陰竭，不得再補其陽也。<br><br>
用古法而不拘用古方，醫者之化裁也。<br><br>

<li>溫病誤表，津液被劫，心中震震，舌強神昏，宜複脈法複其津液，舌上津回則生；汗自出，中無所主者，救逆湯主之。<br><br></li>

誤表動陽，心氣傷則心震，心液傷則舌蹇，故宜複脈其津液也。<br><br>
若傷之太甚，陰陽有脫離之象，複脈亦不勝任，則非救逆不可。<br><br>

<li>溫病耳聾，病系少陰，與柴胡湯者必死，六、七日以後，宜複脈輩複其精。<br><br></li>

溫病無三陽經証，卻有陽明腑証（中焦篇已申明腑証之由矣）三陰臟証。<br><br>
蓋臟者藏也，藏精者也。<br><br>
溫病最善傷精，三陰實當其沖。<br><br>
如陽明結則脾陰傷而不行，脾胃臟腑切近相連，夫累及妻，理固然也，有急下以存津液一法。<br><br>
土實則水虛，浸假而累及少陰矣，耳聾不臥等証是也。<br><br>
水虛則木強，浸假而累及厥陰矣，目閉痙厥等証是也。<br><br>
此由上及下，由陽入陰之道路，學人不可不知。<br><br>
按溫病耳聾，《靈》《素》稱其必死，豈少陽耳聾，競至於死耶？經謂腎開竅於耳，脫精者耳聾，蓋初則陽火上閉，陰精不得上承，清竅不通，繼則陽亢陰竭，若再以小柴胡湯直升少陽，其勢必至下竭上厥，不死何待﹗何時醫悉以陶氏六書，統治四時一切疾病，而不究心於《靈》《素》《難經》也哉﹗瑭於溫病六、七日以外，壯火少減，陰火內熾耳聾者，悉以複陰得效，曰宜複脈輩者，不過立法如此，臨時對証，加減盡善，是所望於當其任者。<br><br>

<li>勞倦內傷，複感溫病，六、七日以外不解者，宜複脈法。<br><br></li>

此兩感治法也。<br><br>
甘能益氣，凡甘皆補，故宜複脈。<br><br>
服二、三帖後，身不熱而倦甚，仍加人參。<br><br>

<li>溫病已汗而不得汗，已下而熱不退，六、七日以外，脈尚躁盛者，重與複脈湯。<br><br></li>

已與發汗而不得汗，已與通裡而熱不除，其為汗下不當可知。<br><br>
脈尚躁盛，邪固不為藥衰，正氣亦尚能與邪氣分爭，故須重與複脈，扶正以敵邪，正勝則生矣。<br><br>

<li>溫病誤用升散，脈結代，甚則脈兩至者，重與複脈，雖有他証，後治之。<br><br></li>

此留人治病法也。<br><br>
即仲景裡急，急當救裡之義。<br><br>

<li>汗下後，口燥咽乾，神倦欲眠，舌赤苔老，與複脈湯。<br><br></li>

在中焦下後與益胃湯，複胃中津液，以邪氣未曾深入下焦。<br><br>
若口燥咽乾，乃少陰之液無以上供，神昏欲眠，有少陰但欲寐之象，故與複脈。<br><br>

<li>熱邪深入，或在少陰，或在厥陰，均宜複脈。<br><br></li>

此言複脈為熱邪劫陰之總司也。<br><br>
蓋少陰藏精，厥陰必待少陰精足而後能生，二經均可主以複脈者，乙癸同源也。<br><br>

<span class="orangeword">加減複脈湯方</span> （甘潤存津法）炙甘草（六錢） 乾地黃（六錢）按地黃三種用法︰生地者，鮮地黃未曬乾者也，可入藥煮用，可取汁用，其性甘涼，上中焦用以退熱存津；乾地黃者，乃生地晒乾，已為丙火煉過，去其寒涼之性，本草稱其甘平；熟地製以酒與砂仁，九蒸九晒而成，是又以丙火、丁火合煉之也，故其性甘溫。<br><br>
奈何今人悉以乾地黃為生地，北人並不知世有生地，僉謂乾地黃為生地，而曰寒涼，指鹿為馬，不可不辨。<br><br>

生白芍（六錢） 麥冬（不去心，五錢） 阿膠（三錢） 麻仁（三錢，按柯韻伯謂︰舊傳麻仁者誤，當系棗仁。<br><br>
彼從心悸動三字中看出傳寫之誤，不為無見，今治溫熱，有取於麻仁甘益氣，潤去燥，故仍從麻仁）
<br>水八杯，煮取八分三杯，分三次服。<br><br>
劇者加甘草至一兩，地黃、白芍八錢，麥冬七錢，日三夜一服。<br><br>

<span class="orangeword">救逆湯方</span> （鎮攝法）即於加減複脈湯內去麻仁，加生龍骨四錢，生牡蠣八錢，煎如複脈法。<br><br>
脈虛大欲散者，加人參二錢。<br><br>

<li>下後大便溏甚，周十二時三、四行，脈仍數者，未可與複脈湯，一甲煎主之；服一二日，大便不溏者，可與一甲複脈湯。<br><br></li>

下後法當數日不大便，今反溏而頻數，非其人真陽素虛，即下之不得其道，有亡陰之慮。<br><br>
若以複脈滑潤，是以存陰之品，反為瀉陰之用。<br><br>
故以牡蠣一味，單用則力大，即能存陰，又澀大便，且清在裡之餘熱，一物而三用之。<br><br>

<span class="orangeword">一甲煎</span> （鹹寒兼澀法）生牡蠣（二兩，碾細）
<br>水八杯，煮取三杯，分溫三服。<br><br>

<span class="orangeword">一甲複脈湯方</span> 即於加減複脈湯內，去麻仁，加牡蠣一兩。<br><br>

<li>下焦溫病，但大便溏者，即與一甲複脈湯。<br><br></li>

溫病深入下焦劫陰、必以救陰為急務。<br><br>
然救陰之藥多滑潤，但見大便溏，不必待日三、四行，即以一甲複脈法，複陰之中，預防泄陰之弊。<br><br>

<li>少陰溫病，真陰欲竭，壯火複熾，心中煩，不得臥者，黃連阿膠湯主之。<br><br></li>

按前複脈法為邪少虛多之治。<br><br>
其有陰既虧而實邪正盛，甘草即不合拍。<br><br>
心中煩，陰邪挾心陽獨亢於上，心體之陰，無容留之地，故煩雜無奈；不得臥，陽亢不入於陰，陰虛不受陽納，雖欲臥得乎﹗此証陰陽各自為道，不相交互，去死不遠，故以黃芩從黃連，外瀉壯火而內堅真陰；以芍藥從阿膠，內護真陰而外捍亢陽。<br><br>
名黃連阿膠湯者，取一剛以御外侮，一柔以護內主之義也。<br><br>
其交關變化神明不測之妙，全在一雞子黃，前人訓雞子黃，僉謂雞為巽木，得心之母氣，色赤入心，虛則補母而已，理雖至當，殆未盡其妙。<br><br>
蓋雞子黃有地球之象，為血肉有情，生生不已，乃奠安中焦之聖品，有甘草之功能，而靈於甘草；其正中有孔，故能上通心氣，下達腎氣，居中以達兩頭，有蓮子之妙用；其性和平，能使亢者不爭，弱者得振；其氣焦臭，故上補心；其味甘鹹，故下補腎；再釋家有地水風火之喻，此証大風一起，蕩然無餘，雞子黃鎮定中焦，通徹上下，合阿膠能預熄內風之震動也。<br><br>
然不知人身陰陽相抱之義，必未能識仲景用雞子黃之妙，謹將人身陰陽生死寤寐圖形，開列於後，以便學人入道有階也。<br><br>

<span class="orangeword">黃連阿膠湯方</span> （苦甘鹹寒法）黃連（四錢） 黃芩（一錢） 阿膠（三錢） 白芍（一錢） 雞子黃（二枚）
<br>水八杯，先煮三物，取三杯，去滓，納膠烊盡，再納雞子黃，攪令相得，日三服。<br><br>

<li>夜熱早涼，熱退無汗，熱自陰來者，青蒿鱉甲湯主之。<br><br></li>

夜行陰分而熱，日行陽分而涼，邪氣深伏陰分可知，熱退無汗，邪不出表而仍歸陰分，更可知矣，故曰熱自陰分而來，非上中焦之陽熱也。<br><br>
邪氣深伏陰分，混處氣血之中，不能純用養陰，又非壯火，更不得任用苦燥。<br><br>
故以鱉甲蠕動之物，入肝經至陰之分，既能養陰，又能入絡搜邪；以青蒿芳香透絡，從少陽領邪外出；細生地清陰絡之熱，丹皮瀉血中之伏火；知母者，知病之母也，佐鱉甲、青蒿而成搜剔之功焉。<br><br>
再此方有先入後出之妙，青蒿不能直入陰分，有鱉甲領之入也︰鱉甲不能獨出陽分，有青蒿領之出也。<br><br>

<span class="orangeword">青蒿鱉甲湯方</span> （辛涼合甘寒法）青蒿（二錢） 鱉甲（五錢） 細生地（四錢） 知母（二錢） 丹皮（三錢）
<br>水五杯，煮取二杯，日再服。<br><br>

<li>熱邪深入下焦，脈沉數，舌乾齒黑，手指但覺蠕動，急防痙厥，二甲複脈湯主之。<br><br></li>

此示人痙厥之漸也。<br><br>
溫病七、八日以後，熱深不解，口中津液乾涸，但覺手指掣動，即當防其痙厥，不必俟其已厥而後治也。<br><br>
故以複脈育陰，加入介屬潛陽，使陰陽交紐，庶厥不可作也。<br><br>

<span class="orangeword">二甲複脈湯方</span> （鹹寒甘潤法）即於加減複脈湯內，加生牡蠣五錢，生鱉甲八錢。<br><br>

<li>下焦溫病，熱深厥甚，脈細促，心中 大動，甚則心中痛者，三甲複脈湯主之。<br><br></li>

前二甲複脈，防痙厥之漸；即痙厥已作，亦可以二甲複脈止厥。<br><br>
茲又加龜板名三甲者，以心中大動，甚則痛而然也。<br><br>
心中動者，火以水為體，肝風鴟張，立刻有吸盡西江之勢，腎水本虛，不能濟肝而後發痙；既痙而水難猝補，心之本體欲失，故 然而大動也。<br><br>
甚則痛者，“陰維為病主心痛”，此証熱久傷陰，八脈麗於肝腎，肝腎虛而累及陰維故心痛，非如寒氣客於心胸之心痛，可用溫通。<br><br>
故以鎮腎氣補任脈通陰維之龜板止心痛，合入肝搜邪之二甲，相濟成功也。<br><br>

<span class="orangeword">三甲複脈湯方</span> （同二甲湯法）即於二甲複脈湯內，加生龜板一兩。<br><br>

<li>既厥且噦（俗名呃忒），脈細而勁，小定風珠主之。<br><br></li>

溫邪久踞下焦，爍肝液為厥，擾衝脈為噦，脈陰陽俱減，則細，肝木橫強則勁，故以雞子黃實土而定內風；龜板補任（謂任脈）而鎮衝脈；阿膠沉降，補液而熄肝風；淡菜生一咸水之中而能淡，外偶內奇，有坎卦之象。<br><br>
能補陰中之真陽，其形翁闔，故又能潛真陽之上動；童便以濁液仍歸濁道，用以為使也。<br><br>
名定風珠者，以雞子黃宛如珠形，得巽木之精，而能熄肝風，肝為巽木，巽為風也。<br><br>
龜亦有珠，具真武之德而鎮震木。<br><br>
震為雷，在人為膽，雷動未有無風者，雷靜而風亦靜矣。<br><br>
亢陽直上巔頂，龍上於天也，製龍者，龜也。<br><br>
古者豢龍御龍之法，失傳已久，其大要不出乎此。<br><br>

<span class="orangeword">小定風珠方</span> （甘寒咸法）雞子黃（生用，一枚） 真阿膠（二錢） 生龜板（六錢） 童便（一杯） 淡菜（三錢）
<br>水五杯，先煮龜板、淡菜得二杯，去滓，入阿膠，上火烊化，納雞子黃，攪令相得，再沖童便，頓服之。<br><br>

<li>熱邪久羈，吸爍真陰，或因誤表，或因妄攻，神倦瘈瘲，脈氣虛弱，舌絳苔少，時時欲脫者，大定風珠主之。<br><br></li>

此邪氣已去八、九，真陰僅存一、二之治也。<br><br>

觀脈虛苔少可知，故以大隊濃濁填陰塞隙，介屬潛陽鎮定。<br><br>
以雞子黃一味，從足太陰，下安足三陰，上濟手三陰，使上下交合，陰得安其位，斯陽可立根基，俾陰陽有眷屬一家之義，庶可不致絕脫歟﹗
<span class="orangeword">大定風珠方</span> （酸甘鹹法）生白芍（六錢） 阿膠（三錢） 生龜板（四錢） 乾地黃（六錢） 麻仁（二錢） 五味子（二錢） 生牡蠣（四錢） 麥冬（連心，六錢） 炙甘草（四錢） 雞子黃（生，二枚） 鱉甲（生，四錢）
<br>水八杯，煮取三杯，去滓，再入雞子黃，攪令相得，分三次服。<br><br>
喘加人參，自汗者加龍骨、人參、小麥，悸者加茯神、人參、小麥。<br><br>

<li>壯火尚盛者，不得用定風珠、複脈。<br><br></li>
邪少虛多者，不得用黃連阿膠湯。<br><br>
陰虛欲痙者，不得用青蒿鱉甲湯。<br><br>

此諸方之禁也。<br><br>
前數方雖皆為存陰退熱而設，其中有以補陰之品，為退熱之用者；有一面補陰，一面搜邪者；有一面填陰，一面護陽者；各宜心領神會，不可混也。<br><br>

<li>痙厥神昏，舌短，煩躁，手少陰証未罷者，先與牛黃紫雪輩，開竅搜邪；再與複脈湯存陰，三甲潛陽，臨証細參，勿致倒亂。<br><br></li>

痙厥神昏，舌蹇煩躁，統而言之為厥陰証。<br><br>
然有手經足經之分，在上焦以清邪為主，清邪之後必繼以存陰；在下焦以存陰為主，存陰之先，若邪尚有餘，必先以搜邪。<br><br>
手少陰証未罷，如寸脈大，口氣重，顴赤，白睛赤，熱壯之類。<br><br>

<li>邪氣久羈，肌膚甲錯，或因下後邪欲潰，或因存陰得液蒸汗，正氣已虛，不能即出，陰陽互爭而戰者，欲作戰汗也，複脈湯熱飲之。<br><br></li>
虛盛者加人參；肌肉尚盛者，但令靜，勿妄動也。<br><br>

按傷寒汗解必在下前，溫病多在下後。<br><br>
縛解而後得汗，誠有如吳又可所云者。<br><br>
凡欲汗者，必當先煩，乃有汗而解。<br><br>
若正虛邪重，或邪已深入下焦，得下後裡通；或因津液枯燥，服存陰藥，液增欲汗，邪正努力紛爭，則作戰汗，戰之得汗則生，汗不得出則死。<br><br>
此系生死關頭，在頃刻之間。<br><br>
戰者，陽極而似陰也，肌膚業已甲錯，其津液之枯燥，固不待言。<br><br>
故以複脈加人參助其一臂之力，送汗出表。<br><br>

若其人肌膚尚濃，未至火虛者，無取複脈之助正，但當聽其自然，勿事騷擾可耳，次日再議補陰未遲。<br><br>

<li>時欲漱口不欲咽，大便黑而易者，有瘀血也，犀角地黃湯主之。<br><br></li>

邪在血分，不欲飲水，熱邪燥液口乾，又欲求救於水，故但欲漱口，不欲咽也。<br><br>
瘀血溢於腸間，血色久瘀則黑，血性柔潤，故大便黑而易也。<br><br>
犀角味鹹，入下焦血分以清熱，地黃去積聚而補陰，白芍去惡血、生新血，丹皮瀉血中伏火，此蓄血自得下行，故用此輕劑以調之也。<br><br>

<span class="orangeword">犀角地黃湯方</span> （甘鹹微苦法）乾地黃（一兩） 生白芍（三錢） 丹皮（三錢） 犀角（三錢）
<br>水五杯，煮取二杯，分二次服，渣再煮一杯服。<br><br>

<li>少腹堅滿，小便自利，夜熱晝涼，大便閉，脈沉實者，蓄血也，桃仁承氣湯主之，甚則抵當湯。<br><br></li>

少腹堅滿，法當小便不利，今反自利，則非膀胱氣閉可知。<br><br>
夜熱者，陰熱也；晝涼者，邪氣隱伏陰分也。<br><br>
大便閉者，血分結也。<br><br>
故以桃仁承氣通血分之閉結也。<br><br>
若閉結太甚，桃仁承氣不得行，則非抵當不可，然不可輕用，不得不備一法耳。<br><br>

<span class="orangeword">桃仁承氣湯方</span> （苦辛鹹寒法）大黃（五錢） 芒硝（二錢） 桃仁（三錢） 當歸（三錢） 芍藥（三錢） 丹皮（三錢）
<br>水八杯，煮取三杯，先服一杯，得下止後服，不知再服。<br><br>

<span class="orangeword">抵當湯方</span> （飛走攻絡苦鹹法）大黃（五錢） 虻蟲（炙乾為末，二十枚） 桃仁（五錢） 水蛭（炙乾為末，五分）
<br>水八杯，煮取三杯，先服一杯，得下止後服，不知再服。<br><br>

<li>溫病脈，法當數，今反不數而濡小者，熱撤裡虛也。<br><br></li>
裡虛下利稀水，或便膿血者，桃花湯主之。<br><br>

溫病之脈本數，因用清熱藥撤其熱，熱撤裡虛，脈見濡小，下焦空虛則寒，即不下利，亦當溫補，況又下利稀水膿血乎﹗故用少陰自利，關閘不藏，堵截陽明法。<br><br>

<span class="orangeword">桃花湯方</span> （甘溫兼澀法）赤石脂（一兩，半整用煎，半為細末調） 炮薑（五錢） 白粳米（二合）
<br>水八杯，煮取三杯，去渣，入石脂末一錢五分，分三次服。<br><br>
若一服愈，余勿服。<br><br>
虛甚者加人參。<br><br>

<li>溫病七、八日以後，脈虛數，舌絳苔少，下利日數十行，完穀不化，身雖熱者，桃花粥主之。<br><br></li>

上條以脈不數而濡小，下利稀水，定其為虛寒而用溫澀。<br><br>
此條脈雖數而日下數十行，至於完穀不化，其裡邪已為泄瀉下行殆盡。<br><br>
完穀不化，脾陽下陷，火滅之象；脈雖數而虛，苔化而少，身雖餘熱未退，亦虛熱也，純系關閘不藏見証，補之稍緩則脫。<br><br>
故改桃花湯為粥，取其逗留中焦之意，此條認定完穀不化四字要緊。<br><br>

<span class="orangeword">桃花粥方</span> （甘溫兼澀法）人參（三錢） 炙甘草（三錢） 赤石脂（六錢，細末） 白粳米（二合）
<br>水十杯，先煮參、草得六杯，去渣，再入粳米煮得三杯，納石脂末三錢，頓服之。<br><br>
利不止，再服第二杯，如上法；利止停後服。<br><br>
或先因過用寒涼，脈不數，身不熱者，加乾薑三錢。<br><br>

邪熱不殺谷，亦有完穀一証，不可不慎，當於脈之虛實，並兼現之証辨之。<br><br>

<li>溫病少陰下利，咽痛胸滿心煩者，豬膚湯主之。<br><br></li>

此《傷寒論》原文。<br><br>
按溫病熱入少陰，逼液下走，自利咽痛，亦複不少，故採錄於此。<br><br>
柯氏云︰少陰下利，下焦虛矣。<br><br>
少陰脈循喉嚨，其支者出絡心，注胸中，咽痛胸滿心煩者，腎火不藏，循經而上走於陽分也；陽並於上，陰並於下，火不下交於腎，水不上承於心，此未濟之象。<br><br>
豬為水畜而津液在膚，用其膚以除上浮之虛火，佐白蜜、白粉之甘，瀉心潤肺而和脾，滋化源，培母氣，水升火降，上熱自除，而下利自止矣。<br><br>

<span class="orangeword">豬膚湯方</span> （甘潤法）豬膚（一斤，用白皮從內刮去肥，令如紙薄）上一味，以水一斗，煮取五升，去渣，加白蜜一升，白米粉五合，熬香，和令相得。<br><br>

<li>溫病少陰咽痛者，可與甘草湯，不瘥者，與桔梗湯。<br><br></li>

柯氏云︰但咽痛而無下利胸滿心煩等証，但甘以緩之足矣。<br><br>
不瘥者，配以桔梗，辛以散之也。<br><br>

其熱微，故用此輕劑耳。<br><br>

<span class="orangeword">甘草湯方</span> （甘緩法）甘草（二兩）上一味，以水三升，煮取一升半，去渣，分溫再服。<br><br>

<span class="orangeword">桔梗湯方</span> （苦辛甘升提法）甘草（二兩） 桔梗（二兩）法同前。<br><br>

<li>溫病入少陰，嘔而咽中傷，生瘡不能語，聲不出者，苦酒湯主之。<br><br></li>

王氏晉三云︰苦酒湯治少陰水虧不能上濟君火，而咽生瘡聲不出者。<br><br>
瘡者，疳也。<br><br>
半夏之辛滑，佐以雞子清之甘潤，有利竅通聲之功，無燥津涸液之慮；然半夏之功能，全賴苦酒，攝入陰分，劫涎斂瘡，即陰火沸騰，亦可因苦酒而降矣，故以為名。<br><br>

<span class="orangeword">苦酒湯方</span> （酸甘微辛法）半夏（製，二錢） 雞子（一枚，去黃，納上苦酒雞子殼中）上二味，納半夏著苦酒中，以雞子殼置刀環中，安火上，令三沸，去渣，少少含咽之。<br><br>
不瘥，更作三劑。<br><br>

<li>婦女溫病，經水適來，脈數耳聾，乾嘔煩渴，辛涼退熱，兼清血分，甚至十數日不解，邪陷發痙者，竹葉玉女煎主之。<br><br></li>

此與兩感証同法。<br><br>
辛涼解肌，兼清血分者，所以補上中焦之未備；甚至十數日不解，邪陷發痙，外熱未除，裡熱又急，故以玉女煎加竹葉，兩清表裡之熱。<br><br>

<span class="orangeword">竹葉玉女煎方</span> （辛涼合甘寒微苦法）生石膏（六錢） 乾地黃（四錢） 麥冬（四錢） 知母（二錢） 牛膝（二錢） 竹葉（三錢）
<br>水八杯，先煮石膏、地黃得五杯，再入余四味，煮成二杯，先服一杯，候六時複之，病解停後服，不解再服（上焦用玉女煎去牛膝者，以牛膝為下焦藥，不得引邪深入也。<br><br>
茲在下焦，故仍用之）
<li>熱入血室，醫與兩清氣血，邪去其半，脈數，餘邪不解者，護陽和陰湯主之。<br><br></li>

此系承上條而言之也。<br><br>
大凡體質素虛之人，驅邪及半，必兼護養元氣，仍佐清邪，故以參、甘護元陽，而以白芍、麥冬、生地，和陰清邪也。<br><br>

護陽和陰湯方（甘涼甘溫複法，偏於甘涼，即複脈湯法也）白芍（五錢） 炙甘草（二錢） 人參（二錢） 麥冬（連心炒，二錢） 乾地黃（炒，三錢）
<br>水五杯，煮取二杯，分二次溫服。<br><br>

<li>熱入血室，邪去八、九，右脈虛數，暮微寒熱者，加減複脈湯，仍用參主之。<br><br></li>

此熱入血室之邪少虛多。<br><br>
亦以複脈為主法。<br><br>
脈右虛數，是邪不獨在血分，故仍用參以補氣。<br><br>
暮微寒熱，不可認作邪實，乃氣血俱虛，營衛不和之故。<br><br>

<span class="orangeword">加減複脈湯仍用參方</span> 即於前複脈湯內，加人參三錢。<br><br>

<li>熱病經水適至，十餘日不解，舌萎飲冷，心煩熱，神氣忽清忽亂，脈右長左沉，瘀熱在裡也，加減桃仁承氣湯主之。<br><br></li>

前條十數日不解用玉女煎者，以氣分之邪尚多，故用氣血兩解，此條以脈左沉，不與右之長同，而神氣忽亂，定其為蓄血，故以逐血分瘀熱為急務也。<br><br>

<span class="orangeword">加減桃仁承氣湯方</span> （苦辛走絡法）大黃（製，三錢） 桃仁（炒，三錢） 細生地（六錢） 丹皮（四錢） 澤蘭（二錢） 人中白（二錢）
<br>水八杯，煮取三杯，先服一杯，候六時，得下黑血，下後神清渴減，止後服。<br><br>
不知，漸進。<br><br>

按邵新甫云︰考熱入血室，《金匱》有五法︰第一條主小柴胡，因寒熱而用，雖經水適斷，急提少陽之邪，勿令下陷為最。<br><br>
第二條傷寒發熱，經水適來，已現晝明夜劇，譫語見鬼，恐人認陽明實証，故有無犯胃氣及上二焦之戒。<br><br>
第三條中風寒熱，經水適來，七、八日脈遲身涼，胸脅滿如結胸狀，譫語者，顯無表証，全露熱入血室之候，自當急刺期門，使人知針力比藥力尤捷。<br><br>
第四條陽明病下血譫語，但頭汗出，亦為熱入血室，亦刺期門，汗出而愈。<br><br>
第五條明其一証而有別因為害，如痰潮上脘，昏冒不知，當先化其痰，後除其熱。<br><br>
仲景教人當知變通，故不厭推展其義，乃今人一遇是証，不辨熱入之輕重，血室之盈虧，遽與小柴胡湯，貽害必多。<br><br>
要之熱甚而血瘀者，與桃仁承氣及山甲、歸尾之屬；血舍空而熱者用犀角地黃湯，加丹參、木通之屬；表邪未盡而表証仍兼者，不妨借溫通為使；血結胸，有桂枝紅花湯，參入海蛤、桃仁之治；昏狂甚，進牛黃膏，調入清氣化結之煎。<br><br>
再觀葉案中有兩解氣血燔蒸之玉女煎法；熱甚陰傷，有育陰養氣之複脈法；又有護陰滌熱之緩攻法。<br><br>
先聖後賢，其治條分縷析，學人審証定方，慎毋拘乎柴胡一法也。<br><br>

<li>溫病愈後，嗽稀痰而不咳，徹夜不寐者，半夏湯主之。<br><br></li>

此中焦陽氣素虛之人，偶感溫病，醫以辛涼甘寒，或苦寒清溫熱，不知十衰七、八之戒，用藥過劑，以致中焦反停寒飲，令胃不和，故不寐也。<br><br>
《素問》云︰胃不和則臥不安，飲以半夏湯，覆杯則寐。<br><br>

蓋陽氣下交於陰則寐，胃居中焦，為陽氣下交之道路，中寒飲聚，致命陽氣欲下交而無路可循，故不寐也。<br><br>
半夏逐痰飲而和胃，秫米秉燥金之氣而成。<br><br>
故能補陽明燥氣之不及而滲其飲，飲退則胃和，寐可立至，故曰覆杯則寐也。<br><br>

<span class="orangeword">半夏湯</span> （辛甘淡法）半夏（製，八錢） 秫米（二兩，即俗所謂高糧是也，古人謂之稷，今或名為蘆稷，如南方難得，則以薏仁代之。<br><br>
）
<br>水八杯，煮取三杯，分三次溫服。<br><br>

<li>飲退則寐，舌滑，食不進者，半夏桂枝湯主之。<br><br></li>

此以胃腑雖和，營衛不和，陽未卒複，故以前半夏湯合桂枝湯，調其營衛，和其中陽，自能食也。<br><br>

<span class="orangeword">半夏桂枝湯方</span> （辛溫甘淡法）半夏（六錢） 秫米（一兩） 白芍（六錢） 桂枝（四錢，雖云桂枝湯，卻用小建中湯法。<br><br>
桂枝少於白芍者，表裡異治也） 炙甘草（一錢） 生薑（三錢） 大棗（去核，二枚）
<br>水八杯，煮取三杯，分溫三服。<br><br>

<li>溫病解後，脈遲，身涼如水，冷汗自出者，桂枝湯主之。<br><br></li>

此亦陽氣素虛之體質，熱邪甫退，即露陽虛。<br><br>
故以桂枝湯複其陽也。<br><br>

<span class="orangeword">桂枝湯方</span> （見上焦篇。<br><br>
但此處用桂枝，分量與芍藥等，不必多於芍藥也；亦不必啜粥再令汗出，即仲景以桂枝湯小和之法是也）
<li>溫病愈後，面色萎黃，舌淡，不欲飲水，脈遲而弦，不食者，小建中湯主之。<br><br></li>

此亦陽虛之質也，故以小建中，小小建其中焦之陽氣，中陽複則能食，能食則諸陽皆可複也。<br><br>

<span class="orangeword">小建中湯方</span> （甘溫法）白芍（酒炒，六錢） 桂枝（四錢） 甘草（炙，三錢） 生薑（三錢） 大棗（去核，二枚） 膠飴（五錢）
<br>水八杯，煮取三杯，去渣，入膠飴，上火烊化，分溫三服。<br><br>

<li>溫病愈後，或一月，至一年，面微赤，脈數，暮熱，常思飲不欲食者，五汁飲主之，牛乳飲亦主之。<br><br></li>
病後肌膚枯燥，小便溺管痛，或微燥咳，或不思食，皆胃陰虛也，與益胃、五汁輩。<br><br>

前複脈等湯，複下焦之陰，此由中焦胃用之陰不降，胃體之陽獨亢，故以甘潤法救胃用，配胃體，則自然欲食，斷不可與俗套開胃健食之辛燥藥，致令燥咳成癆也。<br><br>

<span class="orangeword">五汁飲、牛乳飲方</span> （並見前秋燥門）
<span class="orangeword">益胃湯</span> （見中焦篇）按吳又可云︰病後與其調理不善，莫若靜以待動。<br><br>
是不知要領之言也。<br><br>
夫病後調理，較易於治病，豈有能治病，反不能調理之理乎﹗但病後調理，不輕於治病，若其治病之初，未曾犯逆，處處得法，輕者三、五日而解，重者七、八日而解，解後無餘邪，病者未受大傷，原可不必以藥調理，但以飲食調理足矣，經所謂食養盡之是也。<br><br>
若病之始受既重，醫者又有誤表、誤攻、誤燥，誤涼之弊，遺殃於病者之氣血，將見外感變而為內傷矣。<br><br>
全賴醫者善補其過（謂未犯他醫之逆；或其人陽素虛，陰素虧；或前因邪氣太盛，故劑不得不重；或本虛邪不能張，須隨清隨補之類）而補人之過（謂已犯前醫之治逆），退殺氣（謂餘邪或藥傷）；迎生氣（或養胃陰，或護胃陽，或填腎陰，或兼固腎陽，以迎其先後天之生氣），活人於萬全，豈得聽之而已哉﹗萬一變生不測，推委於病者之家，能不愧於心乎﹗至調理大要，溫病後一以養陰為主。<br><br>
飲食之堅硬濃濃者，不可驟進。<br><br>
間有陽氣素虛之體質，熱病一退，即露舊虧，又不可固執養陰之說，而滅其陽火。<br><br>

故本論中焦篇列益胃、增液、清燥等湯，下焦篇列複脈、三甲、五汁等複陰之法，乃熱病調理之常理也；下焦篇又列建中、半夏、桂枝數法，以為陽氣素虛，或誤傷涼藥之用，乃其變也。<br><br>
經所謂︰“有者求之，無者求之，微者責之，盛者責之”，全賴司其任者，心誠求之也。<br><br>
</ol>
<h4>暑溫、伏暑</h4>
<ol>
<li>暑邪深入少陰消渴者，連梅湯主之，入厥陰麻痺者，連梅湯主之；心熱煩躁神迷甚者；先與紫雪丹，再與連梅湯。<br><br></li>

腎主五液而惡燥，暑先入心，助心火獨亢於上，腎液不供，故消渴也。<br><br>
再心與腎均為少陰，主火，暑為火邪，以火從火，二火相搏，水難為濟，不消渴得乎﹗以黃連瀉壯火，使不爍津，以烏梅之酸以生津，合黃連酸苦為陰；以色黑沉降之阿膠救腎水，麥冬、生地合烏梅酸甘化陰，庶消渴可止也。<br><br>

肝主筋而受液於腎，熱邪傷陰，筋經無所秉受，故麻痺也。<br><br>
再包絡與肝均為厥陰，主風木。<br><br>
暑先入心，包絡代受，風火相搏，不麻痺得乎﹗以黃連瀉克水之火，以烏梅得木氣之先，補肝之正，阿膠增液而熄肝風，冬、地補水以柔木，庶麻痺可止也。<br><br>
心熱煩躁神迷甚，先與紫雪丹者，開暑邪之出路，俾梅、連有入路也。<br><br>

<span class="orangeword">連梅湯方</span> （酸甘化陰酸苦泄熱法）雲連（二錢） 烏梅（去核，三錢） 麥冬（連心，三錢） 生地（三錢） 阿膠（二錢）
<br>水五杯，煮取二杯，分二次服。<br><br>
脈虛大而芤者，加人參。<br><br>

<li>暑邪深入厥陰，舌灰，消渴，心下板實，嘔惡吐蛔，寒熱，下利血水，甚至聲音不出，上下格拒者，椒梅湯主之。<br><br></li>

此土敗木乘，正虛邪熾，最危之候，故以酸苦泄熱，輔正驅邪立法，據理製方，冀其轉關耳。<br><br>

<span class="orangeword">椒梅湯方</span> （酸苦複辛甘法，即仲景烏梅丸法也，方義已見中焦篇）黃連（二錢） 黃芩（二錢） 乾薑（二錢） 白芍（生，三錢） 川椒（炒黑，三錢） 烏梅（去核，三錢） 人參（二錢） 枳實（一錢五分） 半夏（二錢）
<br>水八杯，煮取三杯，分三次服。<br><br>

<li>暑邪誤治，胃口傷殘，延及中下，氣塞填胸，燥亂口渴，邪結內踞，清濁交混者，來複丹主之。<br><br></li>

此正氣誤傷於藥，邪氣得以竊據於中，固結而不可解，攻補難施之危証，勉立旋轉清濁一法耳。<br><br>

<span class="orangeword">來複丹方</span> （酸溫法）太陰元精石（一兩） 舶上硫黃（一兩） 硝石（一兩，同硫黃為末，微火炒結砂子大） 桔紅（二錢）青皮（去白，二錢） 五靈脂（二錢，澄去砂，炒令煙盡）〔方論〕晉三王氏云︰《易》言一陽來複於下，在人則為少陽生氣所出之臟。<br><br>
病上盛下虛，則陽氣去，生氣竭，此丹能複陽於下，故曰來複。<br><br>
元精石乃鹽鹵至陰之精，硫黃乃純陽石火之精，寒熱相配，陰陽互濟，有扶危拯逆之功，硝石化硫為水，亦可佐元、硫以降逆；靈脂引經入肝最速，能引石性內走厥陰，外達少陽，以交陰陽之樞紐；使以桔紅、青皮者，納氣必先利氣，用以為肝膽之向導也。<br><br>

<li>暑邪久熱，寢不安，食不甘，神識不清，陰液元氣兩傷者，三才湯主之。<br><br></li>

凡熱病久入下焦，消爍真陰，必以複陰為主。<br><br>
其或元氣亦傷，又必兼護其陽。<br><br>
三才湯兩複陰陽，而偏於複陰為多者也。<br><br>
溫熱、溫疫未傳，邪退八、九之際，亦有用處。<br><br>
暑溫未傳，亦有用複脈、三甲、黃連阿膠等湯之處。<br><br>
彼此互參，勿得偏執。<br><br>
蓋暑溫不列於諸溫之內，而另立一門者，以後夏至為病暑，濕氣大動，不兼濕不得名暑溫，仍歸溫熱門矣。<br><br>
既兼濕，則受病之初，自不得與諸溫同法，若病至未傳，濕邪已化，惟餘熱傷之際，其大略多與諸溫同法；其不同者，前後數條，已另立法矣。<br><br>

<span class="orangeword">三才湯方</span> （甘涼法）人參（三錢） 天冬（二錢） 乾地黃（五錢）
<br>水五杯，濃煎兩杯，分二次溫服。<br><br>
欲複陰者，加麥冬、五味子。<br><br>
欲複陽者，加茯苓、炙甘草。<br><br>

<li>蓄血，熱入血室，與溫熱同法。<br><br></li>

<li>伏暑、濕溫脅痛，或咳，或不咳，無寒，但潮熱，或竟寒熱如瘧狀，不可誤認柴胡証，香附旋複花湯主之；久不解者，間用控涎丹。<br><br></li>

按伏暑、濕溫，積留支飲，懸於脅下，而成脅痛之証甚多，即《金匱》水在肝而用十棗之証。<br><br>
彼因裡水久積，非峻敗不可；此因時令之邪，與裡水新搏，其根不固，不必用十棗之太峻，只以香附、旋複，善通肝絡而逐脅下之飲，蘇子，杏仁，降肺氣而化飲，所謂建金以平木；廣皮、半夏消痰飲之正，茯苓、薏仁，開太陽而闔陽明，所謂治水者必實土，中流漲者開支河之法也。<br><br>
用之得當，不過三、五日自愈。<br><br>
其或前醫不識病因，不合治法，致使水無出路，久居脅下，恐成懸飲內痛之証，為患非輕，雖不必用十棗之峻，然不能出其范圍，故改用陳無擇之控涎丹，緩攻其飲。<br><br>

<span class="orangeword">香附旋複花湯方</span> （苦辛淡合芳香開絡法）生香附（三錢） 旋複花（絹包，三錢） 蘇子霜（三錢） 廣皮（二錢） 半夏（五錢） 茯苓塊（三錢） 薏仁（五錢）
<br>水八杯，煮取三杯，分三次溫服。<br><br>
腹滿者，加濃朴。<br><br>
痛甚者，加降香末。<br><br>

<span class="orangeword">控涎丹方</span> （苦寒從治法）痰飲，陰病也。<br><br>
以苦寒治陰病，所謂求其屬以衰之是也。<br><br>
按腎經以臟而言，屬水，其味鹹，其氣寒；以經而言，屬少陰，主火，其味苦，其氣化燥熱。<br><br>
腎主水，故苦寒為水之屬，不獨鹹寒為水之屬也，蓋真陽藏之於腎，故腎與心並稱少陰，而並主火也，知此理則知用苦寒鹹寒之法矣。<br><br>
瀉火之有餘用苦寒，寒能製火，苦從火化，正治之中，亦有從治；瀉水之太過，亦用苦寒，寒從水氣，苦從火味，從治之中，亦有正治，所謂水火各造其偏之極，皆相似也。<br><br>
苦鹹寒治火之有餘，水之不足為正治，亦有治水之有餘、火之不足者，如介屬芒硝並能行水，水行則火複，乃從治也。<br><br>

甘遂（去心製） 大戟（去皮製） 白芥子上等分為細末，神曲糊為丸，梧子大，每服九丸，薑湯下，壯者加之，羸者減之，以知為度。<br><br>
</ol>
<h4>寒濕</h4>
<ol>
<li>濕之為物也，在天之陽時為雨露，陰時為霜雪，在山為泉，在川為水，包含於土中者為濕。<br><br></li>
其在人身也，上焦與肺合，中焦與脾合，其流於下焦也，與少陰癸水合。<br><br>

此統舉濕在天地人身之大綱，異出同源，以明土為雜氣，水為天一所生，無處不合者也。<br><br>
上焦與肺合者，肺主太陰濕土之氣，肺病濕則氣不得化，有霜霧之象，向之火製金者，今反水克火矣，故肺病而心亦病也。<br><br>
觀《素問》寒水司天之年，則曰陽氣不令，濕土司天之年，則曰陽光不治自知，故上焦一以開肺氣救心陽為治。<br><br>
中焦與脾合者，脾主濕土之質，為受濕之區，故中焦濕証最多；肺與胃為夫妻，脾病而胃不能獨治，再胃之臟象為土，土惡濕也，故開溝渠，運中陽，崇剛土，作堤防之治，悉載中焦。<br><br>
上中不治，其勢必流於下焦。<br><br>
《易》曰︰
<br>水流濕。<br><br>
《素問》曰︰濕傷於下。<br><br>
下焦乃少陰癸水，濕之質即水也，焉得不與腎水相合。<br><br>
吾見濕流下焦。<br><br>
邪水旺一分，正水反虧一分，正愈虧而邪愈旺，不可為矣。<br><br>
夫腎之真水，生於一陽，坎中滿也，故治少陰之濕，一以護腎陽，使火能生土為主，腎與膀胱為夫妻，泄膀胱之積水，從下治，亦所以安腎中真陽也。<br><br>
脾為腎之上游，升脾陽，從上治，亦所以使水不沒腎中真陽也。<br><br>
其病厥陰也奈何？蓋水能生木，水太過，木反不生，木無生氣，自失其疏泄之任，經有“風濕交爭，風不勝濕”之文，可知濕土太過，則風木亦有不勝之時，故治厥陰之濕，以複其風木之本性，使能疏泄為主也。<br><br>

本論原以溫熱為主，而類及於四時雜感。<br><br>
以宋元以來，不明仲景傷寒一書專為傷寒而設，乃以傷寒一書，應四時無窮之變，殊不合拍，遂至人著一書，而悉以傷寒名書。<br><br>
陶氏則以一人而屢著傷寒書，且多立妄誕不經名色，使後世學人，如行昏霧之中，渺不自覺其身之墜於淵也。<br><br>
今臚列四時雜感，春溫、夏熱、長夏暑濕、秋燥、冬寒，得其要領，效如反掌。<br><br>
夫春溫、夏熱、秋燥，所傷皆陰液也，學人苟能時時預護，處處堤防，豈複有精竭人亡之慮。<br><br>
傷寒所傷者陽氣也，學人誠能保護得法，自無寒化熱而傷陰，水負火而難救之虞。<br><br>
即使有受傷處，臨証者知何者當護陽，何者當救陰，何者當先護陽，何者當先救陰，因端竟委，可備知終始而超道妙之神。<br><br>
瑭所以三致意者，乃在濕溫一証。<br><br>
蓋土為雜氣，寄旺四時，藏垢納污，無所不受，其間錯綜變化，不可枚舉。<br><br>
其在上焦也，如傷寒；其在下焦也，如內傷；其在中焦也，或如外感，或如內傷。<br><br>
至人之受病也，亦有外感，亦有內傷，使學人心搖目眩，無從捉摸。<br><br>
其變証也，則有濕痺、水氣、咳嗽、痰飲、黃汗、黃癉、腫脹、瘧疾、痢疾、淋症、帶症、便血、疝氣、痔瘡、癰膿等証，較之風火燥寒四門之中，倍而又倍，苟非條分縷析，體貼入微，未有不張冠李戴者。<br><br>

<li>濕久不治，伏足少陰，舌白身痛，足跗浮腫，鹿附湯主之。<br><br></li>

濕伏少陰，故以鹿茸補督脈之陽。<br><br>
督脈根於少陰，所謂八脈麗於肝腎也；督脈總督諸陽，此陽一升，則諸陽聽令。<br><br>
附子補腎中真陽，通行十二經，佐之以菟絲，憑空行氣而升發少陰，則身痛可休。<br><br>
獨以一味草果，溫太陰獨勝之寒以醒脾陽，則地氣上蒸天氣之白苔可除；且草果，子也，凡子皆達下焦。<br><br>
以茯苓淡滲，佐附子開膀胱，小便得利，而跗腫可愈矣。<br><br>

<span class="orangeword">鹿附湯方</span> （苦辛鹹法）鹿茸（五錢） 附子（三錢） 草果（一錢） 菟絲子（三錢） 茯苓（五錢）
<br>水五杯，煮取二杯，日再服，渣再煮一杯服。<br><br>

<li>濕久，脾陽消乏，腎陽亦憊者，安腎湯主之。<br><br></li>

凡腎陽憊者，必補督脈，故以鹿茸為君，附子、韭子等補腎中真陽，但以苓、朮二味，滲濕而補脾陽，釜底增薪法也（其曰安腎者，腎以陽為體，體立而用安矣）。<br><br>

<span class="orangeword">安腎湯方</span> （辛甘溫法）鹿茸（三錢） 胡蘆巴（三錢） 補骨脂（三錢） 韭子（一錢） 大茴香（二錢） 附子（二錢） 茅朮（二錢） 茯苓（三錢） 菟絲子（三錢）
<br>水八杯，煮取三杯，分三次服。<br><br>
大便溏者，加赤石脂。<br><br>
久病惡湯者，可用貳拾分作丸。<br><br>

<li>濕久傷陽，痿弱不振，肢體麻痺，痔瘡下血，朮附薑苓湯主之。<br><br></li>

按痔瘡有寒濕、熱濕之分，下血亦有寒濕、熱濕之分，本論不及備載，但載寒濕痔瘡下者，以世醫但知有熱濕痔瘡下血，悉以槐花、地榆從事，並不知有寒濕之因，畏薑、附如虎，故因下焦寒濕而類及之，方則兩補脾腎兩陽也。<br><br>

<span class="orangeword">朮附薑苓湯方</span> （辛溫苦淡法）生白朮（五錢） 附子（三錢） 乾薑（三錢） 茯苓（五錢）
<br>水五杯，煮取二杯，日再服。<br><br>

<li>先便後血，小腸寒濕，黃土湯主之。<br><br></li>

此因上條而類及，以補偏救弊也，義見前條注下。<br><br>
前方純用剛者，此方則以剛藥健脾而滲濕，柔藥保肝腎之陰，而補喪失之血，剛柔相濟，又立一法，以開學人門徑。<br><br>
後世黑地黃丸法，蓋仿諸此。<br><br>

<span class="orangeword">黃土湯方</span> （甘苦合用剛柔互濟法）甘草（三兩） 乾地黃（三兩） 白朮（三兩） 附子（炮，三兩） 阿膠（三兩） 黃芩（三兩） 灶中黃土（半斤）
<br>水八升，煮取二升，分溫二服（分量服法，悉錄古方，未敢增減，用者自行斟酌可也）。<br><br>

<li>秋濕內伏，冬寒外加，脈緊無汗，惡寒身病，喘咳稀痰，胸滿舌白滑，惡水不欲飲，甚則倚息不得臥，腹中微脹，小青龍湯主之；脈數有汗，小青龍去麻、辛主之；大汗出者，倍桂枝，減乾薑，加麻黃根。<br><br></li>

此條以經有“秋傷於濕，冬生咳嗽”之明文，故補三焦飲症數則，略示門徑。<br><br>
按經謂秋傷於濕者，以長夏濕土之氣，介在夏秋之間，七月大火西流，月建申，申者，陽氣畢伸也，濕無陽氣不發，陽伸之極，濕發亦重，人感此而至冬日寒水司令，濕水同體相搏而病矣。<br><br>
喻氏擅改經文，謂濕曰燥者，不明六氣營運之道。<br><br>
如大寒，冬令也，厥陰氣至而紙鳶起矣。<br><br>
四月，夏令也，古謂首夏猶清和，俗謂四月為麥秀寒，均謂時雖夏令，風木之氣猶未盡滅也。<br><br>
他令仿此。<br><br>
至於濕土寄旺四時，雖在冬令，朱子謂“將大雨雪，必先微溫”，蓋微溫則陽氣通，陽通則濕行，濕行而雪勢成矣，況秋日竟無濕氣乎﹗此其間有說焉，經所言之秋，指中秋以前而言，秋之前半截也；喻氏所指之秋，指秋分以後而言，秋之後半截也。<br><br>
古脫燥論，蓋世遠年湮，殘缺脫簡耳。<br><br>
喻氏補論誠是，但不應擅改經文，竟崇己說，而不體之日月營運，寒暑倚伏之理與氣也。<br><br>
喻氏學問誠高，特霸氣未消，其溫病論亦犯此病。<br><br>
學人遇咳嗽之証，兼合脈色，以詳察其何因，為濕，為燥，為風，為火，為陰虛，為陽弱，為前候伏氣，為現行時令，為外感而發動內傷，為內傷而招引外感，歷歷分明。<br><br>
或當用溫用涼，用補用瀉，或寓補於瀉，或寓瀉於補，擇用先師何法何方，妙手空空，毫無成見，因物付物，自無差忒矣。<br><br>
即如此症，以喘咳痰稀，不欲飲水，胸滿腹脹，舌白，定其為伏濕痰飲所致。<br><br>

以脈緊無汗，為遇寒而發，故用仲景先師辛溫甘酸之小青龍，外發寒而內蠲飲，龍行而火隨，故寒可去；龍動而水行，故飲可蠲。<br><br>
以自汗脈數（此因飲邪上沖肺氣之數，不可認為火數），為遇風而發，不可再行誤汗傷陽，使飲無畏忌，故去湯中之麻黃、細辛，發太陽、少陰之表者。<br><br>
倍桂枝以安其表。<br><br>
汗甚則以麻黃根收表疏之汗。<br><br>
夫根有歸束之義，麻黃能行太陽之表，即以其根歸束太陽之氣也。<br><br>
大汗出減乾薑者，畏其辛而致汗也。<br><br>
有汗去麻、辛不去乾薑者，乾薑根而中實，色黃而園（土象也，土性緩），不比麻黃乾而中空，色青而直（木象也，木性急，乾薑豈性緩藥哉﹗較之麻黃為緩耳。<br><br>

且乾薑得丙火 煉而成，能守中陽，麻黃則純行衛陽，故其剽急之性，遠甚於乾薑也），細辛細而辛竄，走絡最急也（且少陰經之報使，誤發少陰汗者，必伐血）。<br><br>

<span class="orangeword">小青龍湯方</span> （辛甘複酸法）麻黃（去節，三錢） 甘草（炙，三錢） 桂枝（去皮，五錢） 芍藥（三錢） 五味（二錢） 乾薑（三錢） 半夏（五錢） 細辛（二錢）
<br>水八碗，先煮麻黃減一碗許，去上沫，納諸藥，煮取三碗，去滓，溫服一碗。<br><br>
得效，緩後服，不知，再服。<br><br>

<li>喘咳息促，吐稀涎，脈洪數，右大於左，喉啞，是為熱飲，麻杏石甘湯主之。<br><br></li>

《金匱》謂病痰飲者，當以溫藥和之。<br><br>
蓋飲屬陰邪，非溫不化，故飲病當溫者，十有八、九，然當清者，亦有一、二。<br><br>
如此証息促，知在上焦；涎稀，知非勞傷之咳，亦非火邪之但咳無痰而喉啞者可比；右大於左，純然肺病，此乃飲邪隔拒，心氣壅遏，肺氣不能下達。<br><br>
音出於肺，金實不鳴。<br><br>
故以麻黃中空而達外，杏仁中實而降裡，石膏辛淡性寒，質重而氣清輕，合麻杏而宣氣分之鬱熱，甘草之甘以緩急，補土以生金也。<br><br>
按此方，即大青龍之去桂枝、薑、棗者也。<br><br>

<span class="orangeword">麻杏石甘湯方</span> （辛涼甘淡法）麻黃（去節，三錢） 杏仁（去皮尖碾細，三錢） 石膏（碾，三錢） 甘草（炙，二錢）
<br>水八杯，先煮麻黃，減二杯，去沫，納諸藥，煮取三杯，先服一杯，以喉亮為度。<br><br>

<li>支飲不得息，葶藶大棗瀉肺湯主之。<br><br></li>

支飲上壅胸膈，直阻肺氣，不令下降，呼息難通，非用急法不可。<br><br>
故以稟金火之氣，破 瘕積聚，通用水道，性急之葶藶，急瀉肺中之壅塞；然其性剽悍，藥必入胃過脾，恐傷脾胃中和之氣，故以守中緩中之大棗，護脾胃而監製之，使不旁傷他臟，一急一緩，一苦一甘，相須成功也。<br><br>

<span class="orangeword">葶藶大棗瀉肺湯</span> （苦辛甘法）苦葶藶（炒香碾細，三錢） 大棗（去核，五枚）
<br>水五杯，煮成二杯，分二次服，得效，減其製，不效，再作服，衰其大半而止。<br><br>

<li>飲家反渴，必重用辛，上焦加乾薑、桂枝，中焦加枳實、桔皮，下焦加附子、生薑。<br><br></li>

《金匱》謂乾薑、桂枝為熱藥也，服之當遂渴，今反不渴者，飲也。<br><br>
是以不渴定其為飲，人所易知也。<br><br>
又云︰“水在肺，其人渴”，是飲家亦有渴症，人所不知。<br><br>
今人見渴投涼，輕則用花粉、冬、地，重則用石膏、知母，全然不識病情。<br><br>
蓋火咳無痰，勞咳膠痰，飲咳稀痰，兼風寒則難出”，不兼風寒則易出，深則難出，淺則易出。<br><br>
其在上焦也，郁遏肺氣，不能清肅下降，反挾心火上升爍咽，渴欲飲水，愈飲愈渴，飲後水不得行，則愈飲愈咳，愈咳愈渴，明知其為飲而渴也，用辛何妨，《內經》所謂辛能潤是也。<br><br>
以乾薑峻散肺中寒水之氣，而補肺金之體，使肺氣得宣，而渴止咳定矣。<br><br>
其在中焦也，水停心下，郁遏心氣不得下降，反來上爍咽喉，又格拒腎中真液，不得上潮於喉，故嗌乾而渴也。<br><br>
重用枳實急通幽門，使水得下行而臟氣各安其位，各司其事，不渴不咳矣。<br><br>
其在下焦也，水郁膀胱，格拒真
<br>水不得外滋上潮，且邪水旺一分，真水反虧一分，藏真水者，腎也，腎惡燥，又腎脈入心，由心入肺，從肺系上循喉嚨，平人之不渴者；全賴此脈之通調，開竅於舌下玉英、廉泉，今下焦水積而腎脈不得通調，故亦渴也。<br><br>
附子合生薑為真武法，補北方司水之神，使邪水暢流，而真水滋生矣。<br><br>
大抵飲家當惡水，不渴者其病猶輕，渴者其病必重。<br><br>
如溫熱應渴，渴者猶輕，不渴者甚重，反象也。<br><br>
所謂加者，於應用方中，重加之也。<br><br>

<li>飲家陰吹，脈弦而遲，不得固執《金匱》法，當反用之，桔半桂苓枳薑湯主之。<br><br></li>

《金匱》謂陰吹正喧，豬膏髮煎主之。<br><br>
蓋以胃中津液不足，大腸津液枯槁，氣不後行，逼走前陰，故重用潤法，俾津液充足流行，濁氣仍歸舊路矣。<br><br>
若飲家之陰吹，則大不然。<br><br>
蓋痰飲蟠踞中焦，必有不寐、不食、不飢、不便、惡水等証，脈不數而遲弦，其為非津液之枯槁，乃津液之積聚胃口可知。<br><br>
故用九竅不和，皆屬胃病例，峻通胃液下行，使大腸得胃中津液滋潤而病如失矣。<br><br>
此証系余治驗，故附錄於此，以開一條門徑。<br><br>

<span class="orangeword">桔半桂苓枳薑湯</span> （苦辛淡法）半夏（二兩） 小枳實（一兩） 桔皮（六錢） 桂枝（一兩） 茯苓塊（六錢） 生薑（六錢）甘瀾水十碗，煮成四碗，分四次，日三夜一服，以愈為度。<br><br>
愈後以溫中補脾，使飲不聚為要。<br><br>
其下焦虛寒者，溫下焦。<br><br>
肥人用溫燥法，瘦人用溫平法。<br><br>

按痰飲有四，除久留之伏飲，非因暑濕暴得者不議外；懸飲已見於伏暑例中，暑飲相搏，見上焦篇第二十九條；茲特補支飲、溢飲之由，及暑濕暴得者，望醫者及時去病，以免留伏之患。<br><br>
並補《金匱》所未及者二條，以開後學讀書之法。<br><br>
《金匱》溢飲條下，謂大青龍湯主之，小青龍湯亦主之。<br><br>
注家俱不甚晰，何以同一溢飲，而用寒用熱，兩不相伴哉？按大青龍有石膏、杏仁、生薑、大棗，而無乾薑、細辛、五味、半夏、白芍、蓋大青龍主脈洪數面赤喉啞之熱飲，小青龍主脈弦緊不渴之寒飲也。<br><br>
由此類推，“胸中有微飲，苓桂朮甘湯主之，腎氣丸亦主之，”苓桂朮甘，外飲治脾也；腎氣丸，內飲治腎也。<br><br>
再胸痺門中，“胸痺心中痞，留氣結在胸，胸滿，脅下逆搶心，枳實薤白湯主之，人參湯亦主之，”又何以一通一補，而主一胸痺乎？蓋胸痺因寒濕痰飲之實証，則宜通陽，補之不惟不愈，人參增氣且致喘滿；若無風寒痰飲之外因、不內外因，但系胸中清陽之氣不足而痺痛者，如苦讀書而妄想，好歌曲而無度，重傷胸中陽氣者，老人清陽日薄者，若再以薤白、栝蔞、枳實，滑之、瀉之、通之，是速之成勞也，斷非人參湯不可。<br><br>
學人能從此類推，方不死於句下，方可與言讀書也。<br><br>

<li>暴感寒濕成疝，寒熱往來，脈弦反數，舌白滑，或無苔不渴，當臍痛，或脅下痛，椒桂湯主之。<br><br></li>

此小邪中裡証也。<br><br>
疝，氣結如山也。<br><br>
此肝臟本虛，或素有肝鬱，或因暴怒，又猝感寒濕，秋月多得之。<br><br>
既有寒熱之表証，又有臍痛之裡証，表裡俱急，不得不用兩解。<br><br>
方以川椒、吳萸、小茴香直入肝臟之裡，又芳香化濁流氣；以柴胡從少陽領邪出表，病在肝治膽也；又以桂枝協濟柴胡者，病在少陰，治在太陽也，經所謂病在臟治其腑之義也，況又有寒熱之表証乎﹗佐以青皮、廣皮，從中達外，峻伐肝邪也；使以良薑，溫下焦之裡也，水用急流，驅濁陰使無留滯也。<br><br>

<span class="orangeword">椒桂湯方</span> （苦辛通法）川椒（炒黑，六錢） 桂枝（六錢） 良薑（三錢） 柴胡（六錢） 小茴香（四錢） 廣皮（三錢）吳茱萸（泡淡，四錢） 青皮（三錢）急流水八碗，煮成三碗，溫服一碗，複被令微汗佳；不汗，服第二碗，接飲生薑湯促之；得汗，次早服第三碗，不必複被再令汗。<br><br>

<li>寒疝脈弦緊，脅下偏痛發熱，大黃附子湯主之。<br><br></li>

此邪居厥陰，表裡俱急，故用溫下法以兩解之也。<br><br>
脈弦為肝鬱，緊，裡寒也；脅下偏痛，肝膽經絡為寒濕所搏，鬱於血分而為痛也；發熱者，膽因肝而郁也。<br><br>
故用附子溫裡通陽，細辛暖水臟而散寒濕之邪；肝膽無出路，故用大黃，借胃腑以為出路也；大黃之苦，合附子、細辛之辛，苦與辛合，能降能通，通則不痛也。<br><br>

<span class="orangeword">大黃附子湯方</span> （苦辛溫下法）大黃（五錢） 熟附子（五錢） 細辛（三錢）
<br>水五杯，煮取兩杯，分溫二服（原方分量甚重，此則從時改輕，臨時對証斟酌）。<br><br>

<li>寒疝少腹或臍旁，下引睪丸，或掣脅，下掣腰，痛不可忍者，天台烏藥散主之。<br><br></li>

此寒濕客於肝腎小腸而為病，故方用溫通足厥陰手太陽之藥也。<br><br>
烏藥去膀胱冷氣，能消腫止痛；木香透絡定痛；青皮行氣伐肝；良薑溫臟劫寒；茴香溫關元，暖腰腎，又能透絡定痛；檳榔至堅，直達肛門散結氣，使堅者潰，聚者散，引諸藥逐濁氣，由肛門而出；川楝導小腸濕熱，由小便下行，炒以斬關奪門之巴豆，用氣味而不用形質，使巴豆帥氣藥散無形之寒，隨檳榔下出肛門；川楝得巴豆迅烈之氣，逐有形之濕，從小便而去，俾有形無形之結邪，一齊解散而病根拔矣。<br><br>

按疝瘕之証尚多，以其因於寒濕，故因下焦寒濕而類及三條，略示門徑，直接中焦篇腹滿腹痛等証。<br><br>
古人良法甚伙，而張子和專主於下，本之《金匱》病至其年月日時複發者當下之例，而方則從大黃附子湯悟入，並將淋、帶、痔瘡、癃閉等証，悉收入疝門，蓋皆下焦寒濕、濕熱居多。<br><br>
而葉氏於婦科久病疝瘕，則以通補奇經。<br><br>
溫養肝腎為主，蓋本之《內經》“任脈為病，男子七疝，女子帶下瘕聚”也。<br><br>

此外良法甚多，學人當於各家求之，茲不備載。<br><br>

<span class="orangeword">天台烏藥散方</span> （苦辛熱急通法）烏藥（五錢） 木香（五錢） 小茴香（炒黑，五錢） 良薑（炒，五錢） 青皮（五錢） 川楝子（十枚） 巴豆（七十二粒） 檳榔（五錢）先以巴豆微打破，加麩數合，炒川楝子，以巴豆黑透為度，去巴豆、麩子不用，但以川楝同前藥為極細末，黃酒和服一錢。<br><br>
不能飲者，薑湯代之。<br><br>
重者日再服，痛不可忍者，日三服。<br><br>
</ol>
<h4>濕溫</h4>
<ol>
<li>濕溫久羈，三焦彌漫，神昏竅阻，少腹硬滿，大便不下，宣清導濁湯主之。<br><br></li>

此濕久鬱結於下焦氣分，閉塞不通之象，故用能升、能降、苦泄滯、淡滲濕之豬苓，合甘少淡多之茯苓，以滲濕利氣；寒水石色白性寒，由肺直達肛門，宣濕清熱，蓋膀胱主氣化，肺開氣化之源，肺藏魄，肛門曰魄門，肺與大腸相表裡之義也；晚蠶砂化濁中清氣，大凡肉體未有死而不腐者，蠶則僵而不腐，得清氣之純粹者也，故其糞不臭不變色，得蠶之純清，雖走濁道而清氣獨全，既能下走少腹之濁部，又能化濁濕而使之歸清，以己之正，正人之不正也，用晚者，本年再生之蠶，取其生化最速也，皂莢辛鹹性燥，入肺與大腸，金能退暑，燥能除濕，辛能通上下關竅，子更直達下焦，通大便之虛閉，合之前藥，俾鬱結之濕邪，由大便而一齊解散矣。<br><br>
二苓、寒石，化無形之氣；蠶砂、皂子，逐有形之濕也。<br><br>

<span class="orangeword">宣清導濁湯</span> （苦辛淡法）豬苓（五錢） 茯苓（六錢） 寒水石（六錢） 晚蠶砂（四錢） 皂莢子（去皮，三錢）
<br>水五杯，煮成兩杯，分二次服，以大便通快為度。<br><br>

<li>濕凝氣阻，三焦俱閉，二便不通，半硫丸主之。<br><br></li>

熱傷氣，濕亦傷氣者何？熱傷氣者，肺主氣而屬金，火克金則肺所主之氣傷矣。<br><br>
濕傷氣者，肺主天氣，脾主地氣，俱屬太陰濕土，濕氣太過，反傷本臟化氣，濕久濁凝，至於下焦，氣不惟傷而且阻矣。<br><br>

氣為濕阻，故二便不通，今人之通大便，悉用大黃，不知大黃性寒，主熱結有形之燥糞；若濕阻無形之氣，氣既傷而且阻，非溫補真陽不可。<br><br>
硫黃熱而不燥，能疏利大腸，半夏能入陰，燥勝濕，辛下氣，溫開鬱，三焦通而二便利矣。<br><br>
按上條之便閉，偏於濕重，故以行濕為主；此條之便閉，偏於氣虛，故以補氣為主。<br><br>
蓋腎司二便，腎中真陽為濕所困，久而彌虛，失其本然之職，故助之以硫黃，肝主疏泄，風濕相為勝負，風勝則濕行，濕凝則風息，而失其疏泄之能，故通之以半夏。<br><br>
若濕盡熱結，實有燥糞不下，則又不能不用大黃矣。<br><br>
學人詳審其証可也。<br><br>

<span class="orangeword">半硫丸</span> （酸辛溫法）石硫黃（硫黃有三種︰土黃，水黃，石黃也。<br><br>
入藥必須用產於石者。<br><br>
土黃土紋，水黃直絲，色皆滯暗而臭；惟石硫黃方棱石紋而有寶光不臭，仙家謂之黃礬，其形大勢如礬。<br><br>
按硫黃感日之精，聚土之液，相結而成。<br><br>
生於艮土者佳，艮土者，少土也，其色晶瑩，其氣清而毒小。<br><br>
生於坤土者惡，坤土者，老土也，穢濁之所歸也，其色板滯，其氣濁而毒重，不堪入藥，只可作火藥用。<br><br>
石黃產於外洋，來自舶上，所謂倭黃是也。<br><br>
入萊菔內煮六時則毒去） 半夏（製）上二味，各等分為細末，蒸餅為丸梧子大，每服一、二錢，白開水送下（按半硫丸通虛閉，若久久便溏，服半硫丸亦能成條，皆其補腎燥濕之功也）。<br><br>

<li>濁濕久留，下注於肛，氣閉肛門墜痛，胃不喜食，舌苔腐白，朮附湯主之。<br><br></li>

此濁濕久留腸胃，至腎陽亦困，而肛門墜痛也。<br><br>
肛門之脈曰尻，腎虛則痛，氣結亦痛。<br><br>
但氣結之痛有二︰寒濕、熱濕也。<br><br>
熱濕氣實之墜痛，如滯下門中用黃連、檳榔之証是也。<br><br>
此則氣虛而為寒濕所閉，故以參、附峻補腎中元陽之氣，薑、朮補脾中健運之氣，朴、桔行濁濕之滯氣，俾虛者充，閉者通，濁者行，而墜痛自止，胃開進食矣。<br><br>
按肛痛有得之大恐或房勞者，治以參、鹿之屬，証屬虛勞，與此對勘，故並及之。<br><br>
再此條應入寒濕門，以與上三條有互相發明之妙，故列於此，以便學人之觸悟也。<br><br>

<span class="orangeword">朮附湯方</span> （苦辛溫法）生茅朮（五錢） 人參（二錢） 濃朴（三錢） 生附子（三錢） 炮薑（三錢） 廣皮（三錢）
<br>水五杯，煮成兩杯，先服一杯；約三時，再服一杯，以肛痛愈為度。<br><br>

<li>瘧邪久羈，因瘧成勞，謂之勞瘧；絡虛而痛，陽虛而脹，脅有瘧母，邪留正傷，加味異功湯主之。<br><br></li>

此証氣血兩傷，經云︰勞者溫之。<br><br>
故以異功溫補中焦之氣，歸、桂合異功溫養下焦之血，以薑、棗調和營衛，使氣血相生而勞瘧自愈。<br><br>
此方補氣，人所易見，補血人所不知。<br><br>
經謂︰中焦受氣，取汁變化而赤，是謂血，凡陰陽兩傷者，必於氣中補血，定例也。<br><br>

<span class="orangeword">加味異功湯方</span> （辛甘溫陽法）人參（三錢） 當歸（一錢五分） 肉桂（一錢五分） 炙甘草（二錢） 茯苓（三錢） 於術（炒焦，三錢）生薑（三錢） 大棗（去核，二枚） 廣皮（二錢）
<br>水五杯，煮成兩杯，渣再煮一杯，分三次服。<br><br>

<li>瘧久不解，脅下成塊，謂之瘧母，鱉甲煎丸主之。<br><br></li>

瘧邪久擾，正氣必虛，清陽失轉運之機，濁陰生竊踞之漸，氣閉則痰凝血滯，而塊勢成矣。<br><br>
脅下乃少陽厥陰所過之地，按少陽、厥陰為樞，瘧不離乎肝膽，久擾則臟腑皆困，轉樞失職，故結成積塊，居於所部之分。<br><br>
謂之瘧母者，以其由瘧而成，且無已時也。<br><br>
按《金匱》原文︰“病瘧以一月一日發，當以十五日愈；設不瘥，當月盡解；如其不瘥，當云何？此結為 瘕，名曰瘧母，急治之，宜鱉甲煎丸。<br><br>
”蓋人身之氣血與天地相應，故瘧邪之著於人身也，其盈縮進退，亦必與天地相應。<br><br>
如月一日發者，發於黑晝月廓空時，氣之虛也，當俟十五日愈。<br><br>
五者，生數之終；十者，成數之極；生成之盈數相會，五日一元，十五日三元一周；一氣來複，白晝月廓滿之時，天氣實而人氣複，邪氣退而病當愈，設不瘥，必俟天氣再轉，當於月盡解。<br><br>
如其不瘥，又當云何？然月自虧而滿，陰已盈而陽已縮；自滿而虧，陽已長而陰已消；天地陰陽之盈縮消長已周，病尚不愈，是本身之氣血，不能與天地之化機相為流轉，日久根深，牢不可破，故宜急治也。<br><br>

<span class="orangeword">鱉甲煎丸方</span> 鱉甲（炙，十二分） 烏扇（燒，三分） 黃芩（三分）柴胡（六分） 鼠婦（熬，三分） 乾薑（三分） 大黃（三分） 芍藥（五分） 桂枝（三分） 葶藶（熬，一分） 石韋（去毛，三分） 濃朴（三分） 牡丹皮（五分） 瞿麥（二分） 紫葳（三分） 半夏（一分） 人參（一分） 蟲（熬，五分） 阿膠（炒，三分） 蜂窩（炙，四分） 赤硝（十二分） 蜣螂（熬，六分） 桃仁（二分）上二十三味，為細末。<br><br>
取 灶下灰一斗，清酒一斤五斗，浸灰，俟酒盡一半，煮鱉甲於中，煮令泛爛如膠膝，絞取汁，納諸藥煎為丸，如梧子大。<br><br>
空心服七丸，日三服。<br><br>

〔方論〕此辛苦通降，咸走絡法。<br><br>
鱉甲煎丸者，君鱉甲而以煎成丸也，與他丸法迥異，故曰煎丸。<br><br>

方以鱉甲為君者，以鱉甲守神入裡，專入肝經血分，能消 瘕。<br><br>
領帶四蟲，深入臟絡，飛者升，走者降，飛者兼走絡中氣分，走者純走絡中血分。<br><br>
助以桃仁、丹皮、紫葳之破滿行血，副以葶藶、石韋、瞿麥之行氣滲濕，臣以小柴胡、桂枝二湯，總去三陽經未結之邪；大承氣急驅入腑已結之渣滓；佐以人參、乾薑、阿膠，護養鼓蕩氣血之正，俾邪無容留之地，而深入臟絡之病根拔矣。<br><br>
按小柴胡湯中有甘草，大承氣湯中有枳實，仲景之所以去甘草，畏其太緩，凡走絡藥不須守法；去枳實，畏其太急而直走腸胃，亦非絡藥所宜也。<br><br>

<li>太陰三瘧，腹脹不渴，嘔水，溫脾湯主之。<br><br></li>

三瘧本系深入臟真之痼疾，往往經年不愈，現脾胃症，猶屬稍輕。<br><br>
腹脹不渴，脾寒也，故以草果溫太陰獨勝之寒，輔以濃朴消脹。<br><br>
嘔水者，胃寒也。<br><br>
故以生薑降逆，輔以茯苓滲濕而養正。<br><br>
蜀漆乃常山苗，其性急走瘧邪，導以桂枝，外達太陽也。<br><br>

<span class="orangeword">溫脾湯方</span> （苦辛溫裡法）草果（二錢） 桂枝（三錢） 生薑（五錢） 茯苓（五錢） 蜀漆（炒，三錢） 濃朴（三錢）
<br>水五杯，煮取兩杯，分二次溫服。<br><br>

<li>少陰三瘧，久而不愈，形寒嗜臥，舌淡脈微，發時不渴，氣血兩虛，扶陽湯主之。<br><br></li>

《瘧論》篇︰黃帝問曰︰時有間二日，或至數日發，或渴或不渴，其故何也？岐伯曰︰其間日者，邪氣客於六腑，而有時與衛氣相失，不能相得，故休數日乃作也。<br><br>
瘧者，陰陽更勝也。<br><br>
或甚或不甚，故或渴或不渴。<br><br>
《刺瘧篇》曰︰足少陰之瘧，令人嘔吐甚，多寒熱，熱多寒少，欲閉戶牖而處，其病難已。<br><br>
夫少陰瘧，邪入至深，本難速已；三瘧又系積重難反，與衛氣相失之証，久不愈，其常也。<br><br>
既已久不愈矣，氣也血也，有不隨時日耗散也哉﹗形寒嗜臥，少陰本証，舌淡脈微不渴，陽微之象。<br><br>
故以鹿茸為君，峻補督脈，一者八脈麗於肝腎，少陰虛，則八脈亦虛；一者督脈總督諸陽，為衛氣之根本。<br><br>
人參、附子、桂枝，隨鹿茸而峻補太陽，以實衛氣；當歸隨鹿茸以補血中之氣，通陰中之陽；單以蜀漆一味，急提難出之瘧邪，隨諸陽藥努力奮爭，由衛而出。<br><br>
陰臟陰証，故湯以扶陽為名。<br><br>

<span class="orangeword">扶陽湯</span> （辛甘溫陽法）鹿茸（生銼末，先用黃酒煎得，五錢） 熟附子（三錢） 人參（二錢） 粗桂枝（三錢） 當歸（二錢） 蜀漆（炒黑，三錢）
<br>水八杯，加入鹿茸酒，煎成三小杯，日三服。<br><br>

<li>厥陰三瘧，日久不已，勞則發熱，或有痞結，氣逆欲嘔，減味烏梅丸法主之。<br><br></li>

凡厥陰病甚，未有不犯陽明者。<br><br>
邪不深不成三瘧，三瘧本有難已之勢，既久不已，陰陽兩傷。<br><br>

勞則內發熱者，陰氣傷也；痞結者，陰邪也；氣逆欲嘔者，厥陰犯陽明，而陽明之陽將憊也。<br><br>
故以烏梅丸法之剛柔並用，柔以救陰，而順厥陰剛臟之體，剛以救陽，而充陽明陽腑之體也。<br><br>

<span class="orangeword">減味烏梅丸法</span> （酸苦為陰，辛甘為陽複法）（以下方中多無分量，以分量本難預定，用者臨時斟酌可也）半夏 黃連 乾薑 吳萸 茯苓 桂枝 白芍 川椒（炒黑） 烏梅
按瘧痢兩門，日久不治，暑濕之邪，與下焦氣血混處者︰或偏陰、偏陽、偏剛、偏柔；或宜補、宜瀉，宜通、宜澀；或從太陰、或從少陰、或從厥陰、或護陽明，其証至雜至多，不及備載。<br><br>
本論原為溫暑而設，附錄數條於濕溫門中者，以見瘧痢之原起於暑濕，俾學人識得原頭，使雜症有所統屬，粗具規模而已。<br><br>
欲求美備，勤繹各家。<br><br>

<li>酒客久痢，飲食不減，茵陳白芷湯主之。<br><br></li>

久痢無他証，而且能飲食如故，知其病之未傷臟真胃土，而在腸中也；痢久不止者，酒客濕熱下注，故以風藥之辛，佐以苦味入腸，芳香涼淡也。<br><br>
蓋辛能勝濕而升脾陽，苦能滲濕清熱，芳香悅脾而燥濕，涼能清熱，淡能滲濕也，俾濕熱去而脾陽升，痢自止矣。<br><br>

<span class="orangeword">茵陳白芷湯方</span> （苦辛淡法）綿茵陳 白芷 北秦皮 茯苓皮 黃柏 藿香
<li>老年久痢，脾陽受傷，食滑便溏，腎陽亦衰，雙補湯主之。<br><br></li>

老年下虛久痢，傷脾而及腎，食滑便溏，亦系脾腎兩傷。<br><br>
無腹痛、肛墜、氣脹等証，邪少虛多矣。<br><br>

故以人參、山藥、茯苓、蓮子、芡實甘溫而淡者補脾滲濕，再蓮子、芡實水中之谷，補土而不克水者也；以補骨、蓯蓉、巴戟、菟絲、覆盆、萸肉、五味酸甘微辛者，升補腎臟陰中之陽，而兼能益精氣安五臟者也。<br><br>
此條與上條當對看。<br><br>
上條以酒客久痢，臟真未傷而濕熱尚重，故雖日久仍以清熱滲濕為主；此條以老年久痢，濕熱無多而臟真已歉，故雖滯下不淨，一以補臟固正，立法於此，亦可以悟治病之必先識証也。<br><br>

<span class="orangeword">雙補湯方</span> （複方也，法見注中）人參 山藥 茯苓 蓮子 芡實 補骨脂 蓯蓉 萸肉 五味子 巴戟天 菟絲子 覆盆子
<li>久痢小便不通，厭食欲嘔，加減理陰煎主之。<br><br></li>

此由陽而傷及陰也。<br><br>
小便不通，陰液涸矣；厭食欲嘔，脾胃兩陽敗矣。<br><br>
故以熟地、白芍、五味收三陰之陰，附子通腎陽，炮薑理脾陽，茯苓理胃陽也。<br><br>
按原方通守兼施，剛柔互用，而名理陰煎者，意在偏護陰也。<br><br>
熟地守下焦血分，甘草守中焦氣分，當歸通下焦血分，炮薑通中焦氣分，蓋氣能統血，由氣分之通，及血分之守，此其所以為理也。<br><br>

此方去甘草、當歸，加白芍、五味、附子、茯苓者，為其厭食欲嘔也。<br><br>
若久痢陽不見傷，無食少欲嘔之象，但陰傷甚者，又可以去剛增柔矣。<br><br>
用成方總以活潑流動，對症審藥為要。<br><br>

<span class="orangeword">加減理陰煎方</span> （辛淡為陽酸甘化陰複法。<br><br>
凡複法，皆久病未可以一法了事者）熟地 白芍 附子 五味 炮薑 茯苓
<li>久痢帶瘀血，肛中氣墜，腹中不痛，斷下滲濕湯主之。<br><br></li>

此澀血分之法也。<br><br>
腹不痛，無積滯可知，無積滯，故用澀也。<br><br>
然腹中雖無積滯，而肛門下墜，痢帶瘀血，是氣分之濕熱久而入於血分，故重用樗根皮之苦燥濕、寒勝熱。<br><br>
澀以斷下，專入血分而澀血為君；地榆得先春之氣，木火之精，去瘀生新；茅朮、黃柏、赤苓、豬苓開膀胱，使氣分之濕熱，由前陰而去，不致遺留於血分也，楂肉亦為化瘀而設，銀花為敗毒而然。<br><br>

<span class="orangeword">斷下滲濕湯方</span> （苦辛淡法）樗根皮（炒黑，一兩） 生茅朮（一錢） 生黃柏（一錢） 地榆（炒黑，一錢五分） 楂肉（炒黑三錢） 銀花（炒黑，一錢五分） 赤苓（三錢） 豬苓（一錢五分）
<br>水八杯，煮成三杯，分三次服。<br><br>

<li>下痢無度，脈微細，肢厥，不進食，桃花湯主之。<br><br></li>

此澀陽明陽分法也。<br><br>
下痢無度，關閘不藏，脈微細肢厥，陽欲脫也。<br><br>
故以赤石脂急澀下焦，粳米合石脂堵截陽明，乾薑溫裡而回陽，俾痢止則陰留，陰留則陽斯變矣。<br><br>

<span class="orangeword">桃花方</span> （方法見溫熱下焦篇）
<li>久痢，陰傷氣陷，肛墜尻酸，地黃余糧湯主之。<br><br></li>

此澀少陰陰分法也。<br><br>
肛門墜而尻脈酸，腎虛而津液消亡之象。<br><br>
故以熟地、五味補腎而酸甘化陰；余糧固澀下焦，而酸可除，墜可止，痢可愈也（按石脂、余糧，皆系石藥而性澀，桃花湯用石脂不用余糧，此則用余糧而不用石脂。<br><br>
蓋石脂甘溫，桃花溫劑也；餘糧甘平，此方救陰劑也，無取乎溫，而有取乎平也）。<br><br>

<span class="orangeword">地黃余糧湯方</span> （酸甘兼澀法）熟地黃 禹余糧 五味子
<li>久痢傷腎，下焦不固，腸膩滑下，納穀運遲，三神丸主之。<br><br></li>

此澀少陰陰中之陽法也。<br><br>
腸膩滑下，知下焦之不固；納運谷遲，在久痢之後，不惟脾陽不運，而腎中真陽亦衰矣。<br><br>
故用三神丸溫補腎陽，五味兼收其陰，肉果澀自滑之脫也。<br><br>

<span class="orangeword">三神丸方</span> （酸甘辛溫兼澀法，亦複方也）五味子 補骨脂 肉果（去淨油）
<li>久痢傷陰，口渴舌乾，微熱微咳，人參烏梅湯主之。<br><br></li>

口渴微咳於久痢之後，無濕熱客邪款証，故知其陰液太傷，熱病液涸，急以救陰為務。<br><br>

人參烏梅湯（酸甘化陰法）人參 蓮子（炒） 炙甘草 烏梅 木瓜 山藥按此方於救陰之中，仍然兼護脾胃。<br><br>
若液虧甚而土無他病者，則去山藥、蓮子，加生地、麥冬，又一法也。<br><br>

<li>痢久陰陽兩傷，少腹肛墜，腰胯脊髀酸痛，由臟腑傷及奇經，參茸湯主之。<br><br></li>

少腹墜，衝脈虛也；肛墜，下焦之陰虛也；腰，腎之府也；胯，膽之穴也（謂環跳）；脊，太陽夾督脈之部也；髀，陽明部也；俱酸痛者，由陰絡而傷及奇經也。<br><br>
參補陽明，鹿補督脈，歸茴補衝脈，菟絲、附子升少陰，杜仲主腰痛，俾八脈有權，肝腎有養，而痛可止，墜可升提也。<br><br>

按環跳本穴屬膽，太陽少陰之絡實會於此。<br><br>

<span class="orangeword">參茸湯</span> （辛甘溫法）人參 鹿茸 附子 當歸（炒） 茴香（炒） 菟絲子 杜仲按此方雖曰陰陽兩補，而偏於陽。<br><br>
若其人但墜而不腰脊痛，偏於陰傷多者，可於本方去附子加補骨脂，又一法也。<br><br>

<li>久痢傷及厥陰，上犯陽明，氣上撞心，飢不欲食，乾嘔腹痛，烏梅丸主之。<br><br></li>

肝為剛臟，內寄相火，非純剛所能折；陽明腑，非剛藥不複其體。<br><br>
仲景厥陰篇中，列烏梅丸治木犯陽明之吐蛔，自注曰︰又主久痢方。<br><br>
然久痢之症不一，亦非可一概用之者也。<br><br>
葉氏於木犯陽明之瘧痢，必用其法而化裁之，大抵柔則加白芍、木瓜之類，剛則加吳萸、香附之類，多不用桂枝、細辛、黃柏，其與久痢純然厥陰見証，而無犯陽明之嘔而不食撞心者，則又純乎用柔，是治厥陰久痢之又一法也。<br><br>
按瀉心寒熱並用，而烏梅丸則又寒熱剛柔並用矣。<br><br>
蓋瀉心治胸膈間病，猶非純在厥陰也，不過肝脈絡胸耳。<br><br>
若烏梅丸則治厥陰，防少陽，護陽明之全劑。<br><br>

<span class="orangeword">烏梅丸方</span> （酸甘辛苦複法。<br><br>
酸甘化陰，辛苦通降，又辛甘為陽，酸苦為陰）烏梅 細辛 乾薑 黃連 當歸 附子 蜀椒（炒焦去汗） 桂枝 人參 黃柏此烏梅丸本方也。<br><br>
獨無論者，以前賢名注林立，茲不再贅。<br><br>
分量製法，悉載傷寒論中。<br><br>

<li>休息痢經年不愈，下焦陰陽皆短，不能收攝，少腹氣結，有似 瘕，參芍湯主之。<br><br></li>

休息痢者，或作或止，止而複作，故名休息，古稱難治。<br><br>
所以然者，正氣尚旺之人，即受暑、濕、水、谷、血、食之邪太重，必日數十行，而為脹、為痛、為裡急後重等証，必不或作或輟也。<br><br>
其成休息証者，大抵有二，皆以正虛之故。<br><br>
一則正虛留邪在絡，至其年月日時複發，而見積滯腹痛之實証者，可遵仲景凡病至其年月日時複發者當下之例，而用少少溫下法，兼通絡脈，以去其隱伏之邪；或丸藥緩攻，俟積盡而即補之；或攻補兼施，中下並治，此虛中之實証也。<br><br>
一則純然虛証，以痢久滑泄太過，下焦陰陽兩傷，氣結似乎 瘕，而實非 瘕，舍溫補其何從﹗故以參、苓、炙草守補中焦，參、附固下焦之陽，白芍、五味收三陰之陰，而以少陰為主，蓋腎司二便也。<br><br>
湯名參芍者，取陰陽兼固之義也。<br><br>

<span class="orangeword">參芍湯方</span> （辛甘為陽酸甘化陰複法）人參 白芍 附子 茯苓 炙甘草 五味子
<li>噤口痢，熱氣上沖，腸中逆阻似閉，腹痛在下尤甚者，白頭翁湯主之。<br><br></li>

此噤口痢之實証，而偏於熱重之方也。<br><br>

<span class="orangeword">白頭翁湯</span> （方注見前）
<li>噤口痢，左脈細數，右手脈弦，乾嘔腹痛，裡急後重，積下不爽，加減瀉心湯主之。<br><br></li>

此亦噤口痢之實証，而偏於濕熱太重者也。<br><br>
脈細數，溫熱著裡之象；右手弦者，木入土中之象也。<br><br>

故以瀉心去守中之品，而補以運之，辛以開之，苦以降之；加銀花之敗熱毒，楂炭之克血積，木香之通氣積，白芍以收陰氣，更能於土中拔木也。<br><br>

<span class="orangeword">加減瀉心湯方</span> （苦辛寒法）川連 黃芩 乾薑 銀花 楂炭 白芍 木香汁
<li>噤口痢，嘔惡不飢，積少痛緩，形衰脈弦，舌白不渴，加味參苓白朮散主之。<br><br></li>

此噤口痢邪少虛多，治中焦之法也。<br><br>
積少痛緩，則知邪少；舌白者無熱；形衰不渴，不飢不食，則知胃關欲閉矣；脈弦者，《金匱》謂︰弦則為減，蓋謂陰精陽氣俱不足也。<br><br>
《靈樞》謂︰諸小脈者，陰陽形氣俱不足，勿取以針，調以甘藥也。<br><br>
仲景實本於此而作建中湯，治諸虛不足為一切虛勞之祖方。<br><br>
李東垣又從此化出補中益氣、升陽益氣，清暑益氣等湯，皆甘溫除大熱法，究不若建中之純，蓋建中以德勝，而補中以才勝者也。<br><br>
調以甘藥者，十二經皆秉氣於胃，胃複則十二經之諸虛不足，皆可複也。<br><br>
葉氏治虛多脈弦之噤口痢，仿古之參苓白朮散而加之者，亦同諸虛不足調以甘藥之義，又從仲景、東垣兩法化出，而以急複胃氣為要者也。<br><br>

<span class="orangeword">加味參苓白朮散方</span> （本方甘淡微苦法，加則辛甘化陽，芳香悅脾，微辛以通，微苦以降也）人參（二錢） 白朮（炒焦，一錢五分） 茯苓（一錢五分） 扁豆（炒，二錢） 薏仁（一錢五分）桔梗（一錢） 砂仁（炒，七分） 炮薑（一錢） 肉豆蔻（一錢） 炙甘草（五分）共為極細末，每服一錢五分，香粳米湯調服，日二次。<br><br>

〔方論〕參苓白朮散原方，兼治脾胃，而以胃為主者也，其功但止土虛無邪之泄瀉而已。<br><br>
此方則通宣三焦，提上焦，澀下焦，而以醒中焦為要者也。<br><br>
參、苓、白朮加炙草，則成四君矣。<br><br>
按四君以參、苓為胃中通藥，胃者腑也，腑以通為補也；白朮、炙草，為脾經守藥，脾者臟也，臟以守為補也。<br><br>
茯苓淡滲，下達膀胱，為通中之通；人參甘苦，益肺胃之氣，為通中之守；白朮苦能滲濕，為守中之通；甘草純甘，不兼他味，又為守中之守也，合四君為脾胃為兩補之方。<br><br>
加扁豆、薏仁以補肺胃之體，炮薑以補脾腎之用；桔梗從上焦開提清氣，砂仁、肉蔻從下焦固澀濁氣，二物皆芳香能澀滑脫，而又能通下焦之鬱滯，兼醒脾陽也。<br><br>
為末，取其留中也；引以香粳米，亦以其芳香悅土，以胃所喜為補也，上下斡旋，無非冀胃氣漸醒，可以轉危為安也。<br><br>

<li>噤口痢，胃關不開，由於腎關不開者，肉蓯蓉湯主之。<br><br></li>

此噤口痢邪少虛多，治下焦之法也。<br><br>
蓋噤口日久，有責在胃者，上條是也；亦有由於腎關不開，而胃關愈閉者，則當以下焦為主。<br><br>
方之重用蓯蓉者，以蓯蓉感馬精而生，精血所生之草而有肉者也。<br><br>
馬為火畜，精為水陰，稟少陰水火之氣而歸於太陰坤土之藥，其性溫潤平和，有從容之意，故得從容之名，補下焦陽中之陰有殊功。<br><br>
《本經》稱其強陰益精，消 瘕，強陰者，火氣也，益精者，水氣也，瘕乃氣血積聚有形之邪，水火既濟，中土氣盛，而積聚自消。<br><br>
茲以噤口痢陰陽俱損，水土兩傷，而又滯下之積聚未清，蓯蓉乃確當之品也；佐以附子補陰中之陽，人參、乾薑補土，當歸、白芍補肝腎，芍用桂製者，恐其呆滯，且束入少陰血分也。<br><br>

<span class="orangeword">肉蓯蓉湯</span> （辛甘法）肉蓯蓉（泡淡，一兩） 附子（二錢） 人參（二錢） 乾薑炭（二錢） 當歸（二錢） 白芍（肉桂湯浸炒，三錢）
<br>水八杯，煮取三杯，分三次緩緩服，胃稍開，再作服。<br><br>
</ol>
<h4>秋燥</h4>
<ol>
<li>燥久傷及肝腎之陰，上盛下虛，晝涼夜熱，或乾咳，或不咳，甚則痙厥者，三甲複脈湯主之，定風珠亦主之，專翕大生膏亦主之。<br><br></li>

腎主五液而惡燥，或由外感邪氣久羈而傷及腎陰，或不由外感而內傷致燥，均以培養津液為主。<br><br>
肝木全賴腎水滋養，腎水枯竭，肝斷不能獨治。<br><br>
所謂乙癸同源，故肝腎並稱也。<br><br>
三方由淺入深，定風濃於複脈，皆用湯，從急治。<br><br>
專翕取乾坤之靜，多用血肉之品，熬膏為丸，從緩治。<br><br>
蓋下焦深遠，草木無情，故用有情緩治。<br><br>
再暴虛易複者，則用二湯；久虛難複者，則用專翕。<br><br>
專翕之妙，以下焦喪失皆腥臭脂膏，即以腥臭脂膏補之，較之丹溪之知柏地黃，雲治雷龍之火而安腎燥，明眼自能辨之。<br><br>
蓋凡甘能補，凡苦能瀉，獨不知苦先入心，其化以燥乎﹗再雷龍不能以剛藥直折也，腎水足則靜，自能安其專翕之性；腎水虧則動而燥，因燥而燥也。<br><br>
善安雷龍者，莫如專翕，觀者察之。<br><br>

<span class="orangeword">三甲複脈湯、定風珠</span> （並見前）
<span class="orangeword">專翕大生膏</span> （酸甘鹹法）人參（二斤，無力者以製洋參代之） 茯苓（二斤） 龜板（另熬膠，一斤） 烏骨雞（一對） 鱉甲（一斤，另熬膠） 牡蠣（一斤） 鮑魚（二斤） 海參（二斤） 白芍（二斤） 五味子（半斤） 麥冬（二斤，不去心） 羊腰子（八對） 豬脊髓（一斤） 雞子黃（二十丸） 阿膠（二斤） 蓮子（二斤）芡實（三斤） 熟地黃（三斤） 沙苑蒺藜（一斤） 白蜜（一斤） 枸杞子（炒黑，一斤）
<br>上藥分四銅鍋（忌鐵器，攪用銅勺），以有情歸有情者二，無情歸無情者二，文火細煉三晝夜，去渣；再熬六晝夜；陸續合為一鍋，煎煉成膏，末下三膠，合蜜和勻，以方中有粉無汁之茯苓、白芍、蓮子、芡實為細末，合膏為丸。<br><br>
每服二錢，漸加至三錢，日三服，約一日一兩，期年為度。<br><br>
每殞胎必三月，肝虛而熱者，加天冬一斤，桑寄生一斤，同熬膏，再加鹿茸二十四兩為末（本方以陰生於八，成於七，故用三七二十一之奇方，守陰也。<br><br>
加方用陽生於七，成於八，三八二十四之偶方，以生胎之陽也。<br><br>
古法通方多用偶，守法多用奇，陰陽互也）。<br><br>
</ol>

</div>

<div>
<h3>溫病條辨 雜說</h3>

 
<h4>汗論</h4>
汗也者，合陽氣陰精蒸化而出者也。<br><br>
《內經》云︰人之汗，以天地之雨名之。<br><br>
蓋汗之為物，以陽氣為運用，以陰精為材料。<br><br>
陰精有餘，陽氣不足，則汗不能自出，不出則死；陽氣有餘，陰精不足，多能自出，再發則痙，痙亦死；或熏灼而不出，不出亦死也。<br><br>
其有陰精有餘，陽氣不足，又為寒邪肅殺之氣所摶，不能自出者，必用辛溫味薄急走之藥，以運用其陽氣，仲景之治傷寒是也。<br><br>
傷寒一書，始終以救陽氣為主。<br><br>
其有陽氣有餘，陰精不足，又為溫熱升發之氣所鑠，而汗自出，或不出者，必用辛涼以止其自出之汗，用甘涼甘潤培養其陰精為材料，以為正汗之地，本論之治溫熱是也。<br><br>
本論始終以救陰精為主。<br><br>
此傷寒所以不可不發汗，溫熱病斷不可發汗之大較也。<br><br>
唐宋以來，多昧於此，是以人各著一傷寒書，而病溫熱者之禍及矣。<br><br>
嗚呼﹗天道歟？抑人事歟？
<h4>方中行先生或問六氣論</h4>
原文云︰或問天有六氣──風、寒、暑、濕、燥、火，風、寒、暑、濕，經皆揭病出條例以立論，而不揭燥火，燥火無病可論乎？曰︰《素問》言春傷於風，夏傷於暑，秋傷於濕，冬傷於寒者，蓋以四氣之在四時，各有專令，故皆專病也。<br><br>
燥火無專令，故不專病，而寄病於百病之中；猶土無正位，而寄王於四時辰戌丑未之末。<br><br>
不揭者，無病無燥火也。<br><br>
愚按此論，牽強臆斷，不足取信，蓋信經太過則鑿之病也。<br><br>
春風，夏火，長夏濕土，秋燥，冬寒，此所謂播五行於四時也。<br><br>
經言先夏至為病溫，即火之謂；夏傷於暑，指長夏中央土而言也；秋傷於濕，指初秋而言，乃上令濕土之氣，流行未盡。<br><br>
蓋天之行令，每微於令之初，而盛於令之末；至正秋傷燥，想代遠年湮，脫簡故耳。<br><br>
喻氏補之誠是，但不當硬改經文，已詳論於下焦寒濕第四十七條中。<br><br>
今乃以土寄王四時比燥火，則謬甚矣。<br><br>
夫寄王者，濕土也，豈燥火哉﹗以先生之高明，而於六氣乃昧昧焉，亦千慮之失矣。<br><br>

<h4>傷寒注論</h4>
仲祖《傷寒論》，誠為金科玉律，奈注解甚難。<br><br>

蓋代遠年湮，中間不無脫簡，又為後人妄增，斷不能起仲景於九原而問之，何條在先、何條在後，何處尚有若干文字，何處系後人偽增，惟有闕疑闕殆，擇其可信者而從之，不可信者而考之已爾。<br><br>
創斯注者，則有林氏、成氏，大抵隨文順解，不能透發精義，然創始實難，不為無功。<br><br>
有明中行方先生，實能苦心力索，暢所欲言，溯本探微，闡幽發秘，雖未能處處合拍，而大端已具。<br><br>
喻氏起而作《尚論》，補其闕略，發其所未發，以誠仲景之功臣也；然除卻心解數處，其大端亦從方論中來，不應力詆方氏。<br><br>
北海林先生，刻方氏前條辨，附刻《尚論篇》，歷數喻氏僭竊之罪，條分而暢評之。<br><br>
喻氏之後，又有高氏，注尚論發明，亦有心得可取處，其大端暗竊方氏，明尊喻氏，而又力詆喻氏，如喻氏之於方氏也。<br><br>
北平劉覺庵先生起而証之，亦如林北海之証尚論者然，公道自在人心也。<br><br>
其他如鄭氏、程氏之後條辨，無足取者，明眼人自識之。<br><br>
舒馳遠之集注，一以喻氏為主，兼引程郊倩之後條辨，雜以及門之論斷，若不知有方氏之前條辨者，遂以喻氏竊方氏之論，直謂為喻氏書矣。<br><br>
此外有沈目南注，張隱庵集注，程雲來集注，皆可閱。<br><br>
至慈溪柯韻伯注傷寒論著《來蘇集》聰明才辨，不無發明，可供采擇，然其自序中謂大青龍一証，方喻之注大錯，目之曰鄭聲、曰楊墨，及取三注對勘，虛中切理而細繹之，柯注謂風有陰陽，汗出脈緩之桂枝証，是中鼓動之陽風；汗不出脈緊煩躁之大青龍証，是中凜冽之陰風。<br><br>
試問中鼓動之陽風者，而主以桂枝辛甘溫法，置《內經》風淫於內，治以辛涼，佐以苦甘之正法於何地？仲景自序云︰“撰用《素問》《九卷》，”反背《素問》而立法耶？且以中鼓動之陽風者，主以甘溫之桂枝，中凜冽之陰風者，反主以寒涼之石膏，有是理乎？其注煩躁，又曰熱淫於內，則心神煩擾；風淫於內，故手足躁亂（方先生原注︰風為煩，寒則躁）。<br><br>
既曰凜冽陰風，又曰熱淫於內，有是理乎？種種矛盾，不可枚舉。<br><br>
方氏立風傷衛，寒傷營，風寒兩傷營衛，吾不敢謂即仲景之本來面目；然欲使後學眉目清楚，不為無見。<br><br>
如柯氏之所序，亦未必即仲景之心法，而高於方氏也。<br><br>
其刪改原文處，多逞臆說，不若方氏之純正矣；且方氏創通大義，其功不可沒也，喻氏、高氏、柯氏，三子之於方氏，補偏救弊，其卓識妙悟，不無可取，而獨惡其自高己見，各立門戶，務掩前人之善耳。<br><br>
後之學人，其各以明道濟世為急，毋以爭名競勝為心，民生幸甚。<br><br>

<h4>風論</h4>
《內經》曰︰風為百病之長。<br><br>
又曰︰風者善行而數變。<br><br>
夫風何以為百病之長乎？《大易》曰︰元者善之長也。<br><br>
蓋冬至四十五日，以後夜半少陽起而立春，於立春前十五日交大寒節，而厥陰風木行令，所以疏泄一年之陽氣，以布德行仁，生養萬物者也。<br><br>
故王者功德既成以後，製禮作樂，舞八俏而宣八風，所謂四時和，八風理，而民不夭折。<br><br>
風非害人者也，人之腠理密而精氣足者，豈以是而病哉﹗而不然者，則病斯起矣。<br><br>
以天地生生之具，反為人受害之物，恩極大而害亦廣矣。<br><br>
蓋風之體不一，而風之用有殊。<br><br>
春風自下而上，夏風橫行空中，秋風自上而下，冬風刮地而行。<br><br>
其方位也，則有四正四隅，此方位之合於四時八節也。<br><br>
立春起艮方，從東北隅而來，名之曰條風，八節各隨其方而起，常理也。<br><br>
如立春起坤方，謂之沖風，又謂之虛邪賊風，為其乘月建之虛，則其變也。<br><br>
春初之風，則夾寒水之母氣；春末之風，則帶火熱之子氣；夏初之風，則木氣未盡，而炎火漸生；長夏之風，則挾暑氣、濕氣、木氣（未為木庫），大雨而後暴涼，則挾寒水之氣；久晴不雨，以其近秋也，而先行燥氣，是長夏之風，無所不兼，而人則無所不病矣。<br><br>
初秋則挾濕氣，季秋則兼寒水之氣，所以報冬氣也。<br><br>
初冬猶兼燥金之氣，正冬則寒水本令，而季冬又報來春風木之氣，紙鳶起矣。<br><br>
再由五運六氣而推，大運如甲己之歲，其風多兼濕氣；一年六氣中，客氣所加何氣，則風亦兼其氣而行令焉。<br><br>
然則五運六氣非風不行，風也者，六氣之帥也，諸病之領袖也，故曰︰百病之長也。<br><br>
其數變也奈何？如夏日早南風，少移時則由西而北而東，方南風之時，則晴而熱，由北而東，則雨而寒矣。<br><br>
四時皆有早暮之變，不若夏日之數而易見耳。<br><br>
夫夏日曰長曰化，以盛萬物也，而病亦因之而盛，《陰符》所謂害生於恩也。<br><br>
無論四時之風，皆帶涼氣者，木以水為母也；轉化轉熱者，木生火也；且其體無微不入，其用無處不有，學人誠能體察風之體用，而於六淫之病，思過半矣。<br><br>
前人多守定一桂枝，以為治風之祖方；下此則以羌、防、柴、葛為治風之要藥，皆未體風之情，與《內經》之精義者也。<br><br>
桂枝湯在傷寒書內，所治之風，風兼寒者也，治風之變法也，若風之不兼寒者，則從《內經》風淫於內，治以辛涼，佐以苦甘，治風之正法也。<br><br>
以辛涼為正而甘溫為變者何？風者木也，辛涼者金氣，金能製木故也。<br><br>
風轉化轉熱，辛涼苦甘則化涼氣也。<br><br>

<h4>醫書亦有經子史集論</h4>
儒書有經子史集，醫書亦有經子史集。<br><br>
《靈樞》、《素問》、《神農本經》、《難經》、《傷寒論》、《金匱玉函經》，為醫門之經；而諸家注論、治驗、類案、本草、方書等，則醫之子、史、集也。<br><br>
經細而子、史、集粗，經純而子、史、集雜，理固然也。<br><br>
學人必不可不尊經，不尊經則學無根柢，或流於異端；然尊經太過，死於句下，則為賢者過之，《孟子》所謂︰盡信書，則不如無書也。<br><br>
不肖者不知有經，仲景先師所謂︰各承家技，終始順舊，省疾問病，務在口給，相對斯須，便處湯藥，自漢時而已然矣，遑問後世，此道之所以常不明而常不行也。<br><br>

<h4>本論起銀翹散論</h4>
本論第一方用桂枝湯者，以初春余寒之氣未消，雖曰風溫（系少陽之氣），少陽緊承厥陰，厥陰根乎寒水，初起惡寒之証尚多，故仍以桂枝為首，猶時文之領上文來脈也。<br><br>
本論方法之始，實始於銀翹散。<br><br>

吳按︰六氣播於四時，常理也。<br><br>
診病者，要知夏日亦有寒病，冬日亦為溫病，次年春夏尚有上年伏暑，錯綜變化，不可枚舉，全在測証的確。<br><br>
本論凡例內云︰除傷寒宗仲景法外，俾四時雜感，朗若列眉，後世學人，察証之時，若真知確見其為傷寒，無論何時，自當仍宗仲景；若真知六氣中為何氣，非傷寒者，則於本論中求之。<br><br>
上焦篇辨傷寒溫暑疑似之間最詳。<br><br>

<h4>本論粗具規模論</h4>
本論以前人信經太過（經謂熱病者，傷寒之類也。<br><br>
又以《傷寒論》為方法之祖，故前人遂於傷寒法中求溫熱，中行且犯此病），混六氣於一《傷寒論》中，治法悉用辛溫，其明者亦自覺不合，而未能自立模范。<br><br>
瑭哀道之不明，人之不得其死，不自揣度而作是書，非與人爭名，亦毫無求勝前賢之私心也。<br><br>
至其序論採錄處，粗陳大略，未能細詳，如暑証中之大順散、冷香飲子、漿水散之類，俱未收錄。<br><br>
一以前人已有，不必屋上架屋，一以卷帙紛繁，作者既苦日力無多，觀者反畏繁而不覽，是以本論不過粗具三焦六淫之大概規模而已。<br><br>
惟望後之賢者，進而求之，引而伸之，斯遇者之大幸耳。<br><br>

<h4>寒疫論</h4>
世多言寒疫者，究其病狀，則憎寒壯熱，頭痛骨節煩疼，雖發熱而不甚渴，時行則裡巷之中，病俱相類，若役使者然；非若溫病之不甚頭痛骨痛而渴甚，故名曰寒疫耳。<br><br>
蓋六氣寒水司天在泉，或五運寒水太過之歲，或六氣中加臨之客氣為寒水，不論四時，或有是証，其未化熱而惡寒之時，則用辛溫解肌；既化熱之後，如風溫証者，則用辛涼清熱，無二理也。<br><br>

<h4>偽病名論</h4>
病有一定之名，近有古無今有之偽名，蓋因俗人不識本病之名而偽造者，因而亂治，以致誤人性命。<br><br>
如滯下、腸，便下膿血，古有之矣，今則反名曰痢疾。<br><br>
蓋利者，滑利之義，古稱自利者，皆泄瀉通利太過之証也。<br><br>
滯者，淤澀不通之象，二義正相反矣，然治法尚無大疵謬也。<br><br>
至婦人陰挺、陰蝕、陰癢、陰菌等証，古有明文大抵多因於肝經鬱結，濕熱下注，浸淫而成，近日北人名之曰，歷考古文，並無是字，焉有是病﹗而治法則用一種惡劣婦人，以針刺之，或用細勾勾之，利刀割之，十割九死，哀哉﹗其或間有一、二刀傷不重，去血不多，病本輕微者，得愈，則恣索重謝。<br><br>
試思前陰乃腎之部，肝經蟠結之地，衝任督三脈由此而分走前後，豈可肆用刀勾之所。<br><br>
甚則肝鬱脅痛，經閉寒熱等証，而亦名之曰，無形可割，則以大針針之。<br><br>
在婦人猶可藉口曰︰婦人隱疾，以婦人治之。<br><br>
甚至數歲之男孩，痔瘡、疝、瘕、疳疾，外感之遺邪，總而名之曰，而針之，割之，更屬可惡。<br><br>
在庸俗鄉愚，信而用之，猶可說也。<br><br>
竟有讀書明理之文人，而亦為之蠱惑，不亦怪哉﹗又如暑月中惡腹痛，若霍亂而不得吐瀉，煩悶欲死，陰凝之痞証也，治以苦辛芳熱則愈，成霍亂則輕，論在中焦寒濕門中，乃今世相傳謂之痧証，又有絞腸瘀，烏痧之名，遂至方書中亦有此等名目矣。<br><br>
俗治以錢刮關節，使血氣一分一合，數分數合而陽氣行，行則通，通則痞開痛減而愈。<br><br>
但愈後周十二時不可飲水，飲水得陰氣之凝，則留邪在絡，遇寒或怒（動厥陰）則不時舉發，發則必刮痧也。<br><br>
是則痧固偽名，刮痧乃通陽之法，雖流俗之治，頗能救急，猶可也，但禁水甚難，最易留邪。<br><br>
無奈近日以刮痧之法刮溫病，夫溫病陽邪也，亂則通陽太急，陰液立見消亡，雖後來醫治得法，百無一生。<br><br>
吾新見有痙而死者，有癢不可忍而死者，庸俗之習，牢不可破，豈不哀哉﹗此外偽名妄治頗多，茲特舉其尤者耳，若時醫隨口捏造偽名，南北皆有，不勝指屈矣。<br><br>
嗚呼﹗名不正，必害於事，學人可不察乎﹗
<h4>溫病起手太陰論</h4>
四時溫病，多似傷寒；傷寒起足太陽，今謂溫病起手太陰，何以手太陰亦主外感乎？手太陰之見証，何以大略似足太陽乎？手足有上下之分，陰陽有反正之義，庸可混乎﹗《素問•平人氣象論》曰︰臟真高於肺，以行營衛陰陽也。<br><br>
《傷寒論》中，分營分衛，言陰言陽，以外感初起，必由衛而營，由陽而陰。<br><br>
足太陽如人家大門，由外以統內，主營衛陰陽；手太陰為華蓋，三才之天，由上以統下，亦由外以包內，亦主營衛陰陽，故大略相同也。<br><br>
大雖同而細終異，異者何？如太陽之竅主出，太陰之竅兼主出入；太陽之竅開於下，太陰之竅開於上之類，學人須於同中求異，異中驗同，同異互參，真詮自見。<br><br>

<h4>燥氣論</h4>
前三焦篇所序之燥氣，皆言化熱傷津之証，治以辛甘微涼（金必克木，木受克，則子為母複仇，火來勝複矣）未及寒化。<br><br>
蓋燥氣寒化，乃燥氣之正，《素問》謂“陽明所至為清勁”是也。<br><br>
《素問》又謂“燥急而澤”（土為金母，水為金子也）本論多類及於寒濕伏暑門中，如腹痛嘔吐之類，經謂“燥淫所勝，民病善嘔，心脅痛不能轉側”者是也。<br><br>
治以苦溫，《內經》治燥之正法也。<br><br>
前人有六氣之中，惟燥不為病之說。<br><br>
蓋以燥統於寒（吳氏《素問》注云︰寒統燥濕，暑統風火，故云寒暑六入也），而近於寒，凡是燥病，只以為寒，而不知其為燥也。<br><br>
合六氣而觀之，余俱主生，獨燥主殺，豈不為病者乎﹗細讀《素問》自知。<br><br>
再前三篇原為溫病而設，而類及於暑溫、濕溫，其於伏暑、濕溫門中，尤必三致意者，蓋以秋日濕踞於內，新涼燥氣加於外，燥濕兼至，最難界限清楚，稍不確當，其敗壞不可勝言。<br><br>
經謂粗工治病，濕証未已，燥証複起，蓋謂此也（濕有兼熱兼寒，暑有兼風兼燥，燥有寒化熱化。<br><br>
先將暑濕燥分開，再將寒熱辨明、自有準的）。<br><br>

<h4>外感總數論</h4>
天以六氣生萬物，其錯綜變化無形之妙用，愚者未易窺測，而人之受病，即從此而來。<br><br>
近人止知六氣太過曰六淫之邪，《內經》亦未窮極其變。<br><br>
夫六氣傷人，豈界限清楚毫無兼氣也哉﹗以六乘六，蓋三十六病也。<br><br>
夫天地大道之數，無不始於一，而成於三，如一三為三，三三如九，九九八十一，而黃鐘始備。<br><br>
六氣為病，必再以三十六數，乘三十六，得一千二百九十六條，而外感之數始窮。<br><br>
此中猶不兼內傷，若兼內傷，則靡可紀極矣。<br><br>
嗚呼﹗近人凡見外感，主以一柴葛解肌湯，豈不謬哉﹗
<h4>治病法論</h4>
治外感如將（兵貴神速，機圓法活，去邪務盡，善後務細，蓋早平一日，則人少受一日之害）；治內傷如相（坐鎮從容，神機默運，無功可言，無德可見，而人登壽域）。<br><br>
治上焦如羽（非輕不舉）；治中焦如衡（非平不安）；治下焦如權（非重不沉）。<br><br>

<h4>吳又可溫病禁黃連論</h4>
唐宋以來，治溫熱病者，初用辛溫發表，見病不為藥衰，則恣用苦寒，大隊芩、連、知、柏，愈服愈燥，河間且犯此弊。<br><br>
蓋苦先入心，其化以燥，燥氣化火，反見齒板黑，舌短黑，唇裂黑之象，火極而似水也。<br><br>
吳又可非之誠是，但又不識苦寒化燥之理，以為黃連守而不走，大黃走而不守。<br><br>
夫黃連不可輕用，大黃與黃連同一苦寒藥，迅利於黃連百倍，反可輕用哉？余用普濟消毒飲於溫病初起，必去芩、連，畏其入裡而犯中下焦也。<br><br>
於應用芩、連方內，必大隊甘寒以監之，但令清熱化陰不令化燥。<br><br>

如陽亢不寐，火腑不通等証，於酒客便溏頻數者，則重用之。<br><br>
濕溫門則不惟不忌芩連，仍重賴之，蓋欲其化燥也。<br><br>
語云︰“藥用當而通神”，醫者之於藥，何好何惡，惟當之是求。<br><br>

<h4>風溫、溫熱氣複論</h4>
仲景謂腰以上腫當發汗，腰以下腫當利小便，蓋指濕家風水、皮水之腫而言。<br><br>
又謂無水虛腫，當發其汗，蓋指陽氣閉結而陰不虛者言也。<br><br>
若溫熱大傷陰氣之後，由陰精損及陽氣，愈後陽氣暴複，陰尚虧歉之至，豈可發汗利小便哉﹗吳又可於氣複條下，謂血乃氣之依歸，氣先血而生，無所依歸，故暫浮腫，但靜養節飲食自愈。<br><br>
余見世人每遇浮腫，便於淡滲利小便方法，豈不畏津液消亡而成三消証，快利津液為肺癰肺痿証，與陰虛、咳嗽身熱之勞損証哉﹗余治是証，悉用複脈湯，重加甘草，只補其未足之陰，以配其已複之陽，而腫自消。<br><br>
千治千得，無少差謬，敢以告後之治溫熱氣複者。<br><br>
暑溫、濕溫不在此例。<br><br>

<h4>治血論</h4>
人之血，即天地之水也，在卦為坎（坎為血卦）治水者不求之水之所以治，而但曰治水，吾未見其能治也。<br><br>
蓋善治水者，不治水而治氣。<br><br>
坎之上下兩陰爻，水也；坎之中陽，氣也；其原分自乾之中陽，乾之上下兩陽，臣與民也；乾之中陽，在上為君，在下為師；天下有君師各行其道於天下，而彝倫不敘者乎？天下有彝倫攸敘，而水不治者乎？此《洪范》所以歸本皇極，而與《禹貢》相為表裡者也。<br><br>
故善治血者，不求之有形之血，而求之無形之氣。<br><br>
蓋陽能統陰，陰不能統陽；氣能生血，血不能生氣。<br><br>
至於治之之法，上焦之血，責之肺氣，或心氣；中焦之血，責之胃氣，或脾氣；下焦之血，責之肝氣、腎氣、八脈之氣。<br><br>
治水與血之法，間亦有用通者，開支河也；有用塞者，崇堤防也。<br><br>
然皆已病之後，不得不與治其末；而非未病之先，專治其本之道也。<br><br>

<h4>九竅論</h4>
人身九竅，上竅七，下竅二，上竅為陽，下竅為陰，盡人而知之也。<br><br>
其中陰陽奇偶生成之妙諦，《內經》未言，茲特補而論之。<br><br>
陽竅反用偶，陰竅反用奇。<br><br>
上竅統為陽，耳目視聽，其氣清為陽；鼻嗅口食，其氣濁則陰也。<br><br>
耳聽無形之聲，為上竅陽中之至陽，中虛而形縱，兩開相離甚遠。<br><br>
目視有形之色，為上竅陽中之陰，中實而橫，兩開相離較近。<br><br>
鼻嗅無形之氣，為上竅陰中之陽，虛而形縱，雖亦兩竅，外則仍統於一。<br><br>
口食有形之五味，為上竅陰中之陰，中又虛又實，有出有納，而形橫，外雖一竅，而中仍二。<br><br>
合上竅觀之，陽者偏，陰者正，土居中位也；陽者縱，陰者橫，縱走氣，而橫走血，血陰而氣陽也。<br><br>
雖曰七竅，實則八也。<br><br>
陽竅外陽（七數）而內陰（八數），外奇而內偶，陽生於七，成於八也。<br><br>

生數，陽也；成數，陰也。<br><br>
陽竅用成數，七、八成數也。<br><br>
下竅能生化之前陰，陰中之陽也；外雖一竅而內實二，陽竅用偶也。<br><br>
後陰但主出濁，為陰中之至陰，內外皆一而已，陰竅用奇也。<br><br>
合下竅觀之，雖曰二竅，暗則三也。<br><br>
陰竅外陰（二數）而內陽（三數），外偶而內奇；陰竅用生數，二、三生數也。<br><br>
上竅明七，陽也；暗八，陰也。<br><br>
下竅明二，陰也；暗三，陽也。<br><br>
合上下竅而論之，明九，暗十一，十一者，一也；九為老，一為少，老成而少生也。<br><br>
九為陽數之終，一為陽數之始，始終上下，一陽氣之循環也。<br><br>
開竅者運陽氣也。<br><br>
妙諦無窮，一互字而已。<br><br>
但互中之互，最為難識，余嘗嘆曰︰修身者，是字難，格致者，互字難。<br><br>

<h4>形體論</h4>
《內經》之論形體，頭足腹背，經絡臟腑，詳矣，而獨未總論夫形體之大綱，不揣鄙陋補之。<br><br>

人之形體，頂天立地，端直以長，不偏不倚，木之象也。<br><br>
在天為元，在五常為仁，是天以仁付之人也，故使其體直，而麟鳳龜龍之屬莫與焉。<br><br>
孔子曰︰人之生也直，罔之生也幸而免，蘧筱戚施，直之對也。<br><br>
程子謂生理本直，味本字之義。<br><br>
蓋言天以本直之理，生此端直之形，人自當行公直之行也，人之形體，無鱗介毛羽，謂之 蟲。<br><br>
 者，土也。<br><br>
土主信，是地以信付之人也。<br><br>
人之受天之仁，受地之信，備健順五常之德，而有精、神、魂、魄、心，意、志、思、智、慮，以行孝、悌、忠、信，以期不負天地付畀之重，自別麟鳳龜龍之屬。<br><br>
故孟子曰︰萬物皆備於我矣。<br><br>
又曰︰惟聖人然後可以踐形。<br><br>

《孝經》曰︰天地之道，人為貴。<br><br>
人可不識人之形體以為生哉﹗醫可不識人之形體以為治哉﹗ 

</div>

<div>
<h3>溫病條辨 解產難</h3>

 
<h4>解產難題詞</h4>
天地化生萬物，人為至貴，四海之大，林林總總，孰非母產。<br><br>
然則母之產子也，得天地、四時、日月、水火自然之氣化，而亦有難雲乎哉？曰︰人為之也。<br><br>
產後偶有疾病，不能不有賴於醫。<br><br>
無如醫者不識病，亦不識藥；而又相沿故習，偽立病名；或有成法可守者而不守，或無成法可守者，而妄生議論；或固執古人一偏之論，而不知所變通；種種遺患，不可以更仆數。<br><br>
夫以不識之藥，處於不識之病，有不死之理乎？其死也，病家不知其所以然，死者更不知其所以然，而醫者亦複不知其所以然，嗚呼冤哉﹗瑭目擊神傷，作解產難。<br><br>

<h4>產後總論</h4>
產後治法，前人頗多，非如溫病混入傷寒論中，毫無尺度者也。<br><br>
奈前人亦不無間有偏見，且散見於諸書之中，今人讀書不能搜求揀擇，以致因陋就簡，相習成風。<br><br>
茲特指出路頭，學人隨其所指而進步焉，當不岐於路矣。<br><br>
本論不及備錄，古法之闕略者補之，偏勝者論之，流俗之壞亂者正之，治驗之可者表之。<br><br>

<h4>產後三大証論一</h4>
產後驚風之說，由來已久，方中行先生駁之最詳，茲不複議。<br><br>
《金匱》謂新產婦人有三病︰一者病痙，二者病鬱冒，三者大便難。<br><br>
新產血虛，多汗出，喜中風，故令人病痙；亡血複汗，故令郁冒，亡津液胃燥，故大便難。<br><br>
產婦郁冒，其脈微弱，嘔不能食，大便反堅，但頭汗出，所以然者，血虛而厥，厥而必冒，冒家欲解，必大汗出，以血虛下厥，孤陽上出，故頭汗出。<br><br>
所以產婦喜汗出者，亡陰血虛，陽氣獨盛，故當汗出，陰陽乃複。<br><br>
大便堅，嘔不能食，小柴胡湯主之。<br><br>
病解能食，七、八日複發熱者，此為胃實，大承氣湯主之。<br><br>
按此論乃產後大勢之全體也，而方則為汗出中風一偏之証而設。<br><br>
故沈目南謂仲景本意，發明產後氣血雖虛，然有實証，即當治實，不可顧慮其虛，反致病劇也。<br><br>

<h4>產後三大証論二</h4>
按產後亦有不因中風，而本臟自病鬱冒、痙厥、大便難三大証者。<br><br>
蓋血虛則厥，陽孤則冒，液短則大便難。<br><br>
冒者汗者，脈多洪大而芤；痙者厥者，脈則弦數，葉氏謂之肝風內動，余每用三甲複脈，大小定風珠及專翕大生膏而愈（方法注論悉載下焦篇），淺深次第，臨時斟酌。<br><br>

<h4>產後三大証論三</h4>
《心典》云︰“血虛汗出，筋脈失養，風入而益其勁，此筋病也；亡陰血虛，陽氣遂厥，而寒複郁之，則頭眩而目瞀，此神病也；胃藏津液而灌溉諸陽，亡津液胃燥，則大腸失其潤而大便難，此液病也。<br><br>
三者不同，其為亡血傷津則一，故皆為產後所有之病”。<br><br>
即此推之，凡產後血虛諸証，可心領而神會矣。<br><br>
按以上三大証，皆可用三甲複脈、大小定風珠、專翕膏主之。<br><br>
蓋此六方，皆能潤筋，皆能守神，皆能增液故也，但有淺深次第之不同耳。<br><br>
產後無他病，但大便難者，可與增液湯（方注並見中焦篇溫熱門）。<br><br>
以上七方，產後血虛液短，雖微有外感，或外感已去大半，邪少虛多者，便可選用，不必俟外感盡淨而後用之也。<br><br>
再產後誤用風藥，誤用辛溫剛燥，致令津液受傷者，並可以前七方斟酌救之。<br><br>
余製此七方，實從《金匱》原文體會而來，用之無不應手而效，故敢以告來者。<br><br>

<h4>產後瘀血論</h4>
張石頑云︰“產後元氣虧損，惡露乘虛上攻，眼花頭眩，或心下滿悶，神昏口噤，或痰涎壅盛者，急用熱童便主之。<br><br>
或血下多而暈，或神昏煩亂，芎歸東加人參、澤蘭、童便，兼補而散之（此條極須斟酌，血下多而暈，血虛可知，豈有再用芎、歸、澤蘭辛竄走血中氣分之品，以益其虛哉﹗其方全賴人參固之，然人參在今日，值重難辦，方既不善，人參又不易得，莫若用三甲複脈、大小定風珠之為愈也，明者悟之）。<br><br>
又敗血上沖有三︰或歌舞談笑，或怒罵坐臥，甚則逾牆上屋，此敗血沖心多死，用花蕊石散，或琥珀黑龍丹，如雖悶亂，不至癲狂者，失笑散加鬱金；若飽悶嘔惡腹滿脹痛者，此敗血沖胃，五積散或平胃加薑、桂、不應，送來複丹，嘔逆複脹，血化為水者，《金匱》下瘀血湯；若面赤嘔逆欲死，或喘急者，此敗血沖肺，人參、蘇木，甚則加芒硝湯蕩滌之。<br><br>
大抵沖心者，十難救一，沖胃者五死五生，沖肺者十全一、二。<br><br>
又產後口鼻起黑色而鼻衄者，是胃氣虛敗而血滯也，急用人參蘇木，稍遲不救”。<br><br>
愚按產後原有瘀血上沖等証，張氏論之詳矣。<br><br>
產後瘀血實証，必有腹痛拒按情形，如果痛處拒按，輕者用生化湯，重者用回生丹最妙。<br><br>
蓋回生丹以醋煮大黃，約入病所而不傷他臟，內多飛走有情食血之蟲，又有人參護正，何瘀不破，何正能傷。<br><br>
近見產婦腹痛，醫者並不問拒按喜按，一概以生化湯從事，甚至病家亦不延醫，每至產後，必服生化湯十數帖，成陰虛勞病，可勝悼哉﹗余見古本《達生篇》中，生化湯方下注云︰專治產後瘀血腹痛、兒枕痛，能化瘀生新也。<br><br>
方與病對，確有所據。<br><br>
近日刻本，直云︰“治產後諸病”，甚至有注“產下即服者”，不通已極，可惡可恨。<br><br>
再《達生篇》一書，大要教人靜鎮，待造化之自然，妙不可言，而所用方藥，則未可盡信，如達生湯下，“懷孕九月後服，多服尤妙”，所謂天下本無事，庸人自憂之矣。<br><br>
豈有不問孕婦之身體脈象，一概投藥之理乎？假如沉澀之脈，服達生湯則可，若流利洪滑之脈，血中之氣本旺，血分溫暖，何可再用辛走氣乎？必致產後下血過多而成痙厥矣。<br><br>
如此等不通之語，辨之不勝其辨，可為長太息也﹗
<h4>產後宜補宜瀉論</h4>
朱丹溪云︰“產後當大補氣血，即有雜病，從末治之；一切病多是血虛，皆不可發表。<br><br>
”張景岳云︰“產後既有表邪，不得不解；既有火邪，不得不清，既有內傷停滯，不得不開通消導；不可偏執。<br><br>

如產後外感風寒，頭痛身熱，便實中滿，脈緊數洪大有力，此表邪實病也。<br><br>
又火盛者，必熱渴躁煩，或便結腹脹，口鼻舌焦黑，酷喜冷凍飲料，眼眵尿痛，溺赤，脈洪滑，此內熱實病也。<br><br>
又或因產過食，致停蓄不散，此內傷實病也。<br><br>
又或鬱怒動肝，胸脅脹痛，大便不利，脈弦滑，此氣逆實病也。<br><br>
又或惡露未盡，瘀血上沖，心腹脹滿，疼痛拒按，大便難，小便利，此血逆實証也。<br><br>
遇此等實証，若用大補，是養虎為患，誤矣”。<br><br>
愚按二子之說，各有見地，不可偏廢，亦不可偏聽。<br><br>
如丹溪謂產後不可發表，仲景先師原有亡血禁汗之條，蓋汗之則痙也。<br><br>
產後氣血誠虛，不可不補，然雜証一概置之不問，則亦不可，張氏駁之，誠是。<br><br>
但治產後之實証，自有妙法，妙法為何？手揮目送是也。<br><br>
手下所治系實証，目中心中意中注定是產後。<br><br>
識証真，對病確，一擊而罷；治上不犯中，治中不犯下，目中清楚，指下清楚，筆下再清楚，治產後之能事畢矣。<br><br>
如外感自上焦而來，固云治上不犯中，然藥反不可過輕，須用多備少服法，中病即已，外感已即複其虛，所謂無糧之兵，貴在速戰；若畏產後虛怯，用藥過輕，延至三、四日後，反不能勝藥矣。<br><br>
余治產後溫暑，每用此法。<br><br>
如腹痛拒按則化瘀，喜按即補絡，快如轉丸，總要醫者平日用功參悟古書，臨証不可有絲毫成見而已。<br><br>

<h4>產後六氣為病論</h4>
產後六氣為病，除傷寒遵仲景師外（孕婦傷寒，後人有六合湯法），當於前三焦篇中求之。<br><br>
斟酌輕重，或速去其邪，所謂無糧之師，貴在速戰者是也。<br><br>
或兼護其虛，一面扶正，一面驅邪。<br><br>
大抵初起以速清為要，重証亦必用攻。<br><br>
余治黃氏溫熱，妊娠七月，胎已欲動，大實大熱，目突舌爛，乃前醫過於瞻顧所致，用大承氣一服，熱退胎安，今所生子二十一歲矣。<br><br>
如果六氣與痙瘈瘲之因，暾然心目，俗傳產後驚風之說可息矣。<br><br>

<h4>產後不可用白芍辨</h4>
朱丹溪謂產後不可用白芍，恐伐生生之氣，則大謬不然，但視其為虛寒虛熱耳。<br><br>
若系虛寒，雖非產後，亦不可用；如仲景有桂枝湯去芍藥法，小青龍去芍藥法。<br><br>
若系虛熱，必宜用之收陰。<br><br>
後世不善讀書者，古人良法不知守，此等偏謬處，偏牢記在心，誤盡大事，可發一嘆。<br><br>
按白芍花開春末夏初，稟厥陰風木之全體，得少陰君火之氣化，炎上作苦，故氣味苦平（《本經》芍藥並無酸字，但云苦平無毒，酸字後世妄加者也）。<br><br>
主治邪氣腹痛，除血痺，破堅積，寒熱疝瘕，止痛，利小便，益氣，豈伐生生之氣者乎？使伐生氣，仲景小建中湯，補諸虛不足而以之為君乎？張隱庵《本草崇原》中論之最詳。<br><br>

<h4>產後誤用歸芎亦能致瘈瘲論</h4>
當歸、川芎，為產後要藥，然惟血寒而滯者為宜，若血虛而熱者斷不可用。<br><br>
蓋當歸秋分始開花，得燥金辛烈之氣，香竄異常，甚於麻、辛，不過麻、辛無汁而味薄，當歸多汁而味濃耳。<br><br>
用之得當，功力最速，用之不當，為害亦不淺。<br><br>
如亡血液虧，孤陽上冒等証，而欲望其補血，不亦愚哉﹗蓋當歸止能運血，裒多益寡，急走善竄，不能靜守，誤服致瘈瘲，瘈瘲甚則脫。<br><br>
川芎有車輪紋，其性更急於當歸，蓋物性之偏長於通者，必不長於守也。<br><br>
世人不改用白芍，而恣用當歸、川芎，何其顛倒哉﹗
<h4>產後當究奇經論</h4>
產後虛在八脈，孫真人創論於前，葉天士暢明於後，婦科所當首識者也。<br><br>
蓋八脈麗於肝腎，如樹木之有本也；陰陽交媾，胎前產後，生生化化，全賴乎此。<br><br>
古語云︰醫道通乎仙道者，此其大門也。<br><br>

<h4>下死胎不可拘執論</h4>
死胎不下，不可拘執成方而悉用通法，當求其不下之故，參之臨時所現之証若何，補偏救弊，而胎自下也。<br><br>
余治一婦，死胎不下二日矣，診其脈則洪大而芤，問其証則大汗不止，精神恍惚欲脫。<br><br>
余曰︰此心氣太虛，不能固胎，不問胎死與否，先固心氣，用救逆東加人參，煮三杯，服一杯而汗斂，服二杯而神清氣寧，三杯未服而死胎下矣。<br><br>
下後補肝腎之陰，以配心陽之用而愈。<br><br>
若執成方而用平胃、朴硝，有生理乎？
<h4>催生不可拘執論</h4>
催生亦不可拘執一轍，陽虛者補陽，陰損者翕陰，血滯者通血。<br><br>
余治一婦素日脈遲，而有 瘕寒積厥痛，余用通補八脈大劑丸料，服半載而成胎，產時五日不下，是夕方延余診視。<br><br>
余視其面青，診其脈再至，用安邊桂五錢，加入溫經補氣之品，作三杯，服二杯而生矣，亦未曾服第三杯也。<br><br>
次日診其脈澀，腹痛甚拒按，仍令其服第三杯，又減其製，用一帖，下 塊長七、八寸，寬二三寸，其人腹中塊本有二枚，茲下其一，不敢再通矣。<br><br>
仍用溫通八脈由漸而愈。<br><br>
其他治驗甚多，略舉一、二，以見門徑耳。<br><br>

<h4>產後當補心氣論</h4>
產後心虛一証，最為吃緊。<br><br>
蓋小兒稟父之腎氣、母之心氣而成，胞宮之脈，上系心包，產後心氣十有九虛，故產後補心氣亦大扼要。<br><br>
再水火各自為用，互相為體，產後腎液虛，則心體亦虛，補腎陰以配心陽，取坎填離法也。<br><br>
余每於產後驚悸脈芤者，用加味大定風珠，獲效多矣（方見溫熱下焦篇，即大定風珠，加人參、龍骨、浮小麥、茯神者）。<br><br>
產後一切外感。<br><br>
當於本論三焦篇中求之，再細參葉案則備矣。<br><br>

<h4>產後虛寒虛熱分別論治論</h4>
產後虛熱，前則有三甲複脈三方，大小定風珠二方，專翕膏一方，增液湯一方。<br><br>
三甲、增液，原為溫病善後而設；定風珠、專翕膏，則為產後虛損，無力服人參而設者也。<br><br>
古人謂產後不怕虛寒，單怕虛熱。<br><br>
蓋溫經之藥，多能補虛，而補虛之品，難以清熱也。<br><br>
故本論詳立補陰七法，所以補丹溪之未備。<br><br>
又立通補奇經丸，為下焦虛寒而設。<br><br>
又立天根月窟膏，為產後及勞傷下焦陰陽兩傷而設也，乃從陽補陰，從陰補陽互法，所謂天根月窟間來往，三十六宮都是春也。<br><br>

<h4>保胎論一</h4>
每殞胎五、六月者，責之中焦不能蔭胎，宜平日常服小建中湯。<br><br>
下焦不足者，天根月窟膏，蒸動命門真火，上蒸脾陽，下固八脈，真精充足，自能固胎矣。<br><br>

<h4>保胎論二</h4>
每殞胎必三月者，肝虛而熱，古人主以桑寄生湯。<br><br>
夫寄生臨時保胎，多有鞭長莫及之患，且方中重用人參合天冬，豈盡人而能用者哉﹗莫若平時長服二十四味專翕膏（方見下焦篇秋燥門），輕者一料，即能大生，重者兩料（滑過三、四次者），永不墮胎。<br><br>
每一料得干丸藥二十斤，每日早中晚服三次，每次三錢，約服一年。<br><br>
必須戒房事。<br><br>
毋令速速成胎方妙。<br><br>
蓋肝熱者成胎甚易，虛者又不能保，速成速墮，速墮速成，嘗見一年內二、三次墮者，不死不休，仍未曾育一子也。<br><br>
專翕純靜，翕攝陽動之太過（肝虛熱易成易墮，豈非動之太過乎），藥用有情者半，以補下焦精血之損；以洋參數斤代人參，九製以去其苦寒之性，煉九日以合其純一之體，約費不過三、四錢人參之價可辦矣。<br><br>
愚製二十一味專翕膏，原為產後亡血過多，虛不肯複，痙厥心悸等証而設，後加鹿茸、桑寄生、天冬三味，保三月殞胎三、四次者，獲效多矣，故敢以告來者。<br><br>

<span class="orangeword">通補奇經丸方</span> （甘鹹微辛法）鹿茸（八兩，力不能者以嫩毛角代之） 紫石英（生研極細，二兩） 龜板（炙，四兩） 枸杞子四兩） 當歸（炒黑，四兩） 肉蓯蓉（六兩） 小茴香（炒黑，四兩） 鹿角膠（六兩） 沙苑蒺黎（二兩） 補骨脂（四兩） 人參（力綿者以九製洋參代之，人參用二兩，洋參用四兩） 杜仲（二兩）上為極細末，煉蜜為丸，小梧子大，每服二錢漸加至三錢。<br><br>
大便溏者加蓮子、芡實、牡蠣各四兩，以蒺藜、洋參熬膏法丸。<br><br>
淋帶者加桑螵蛸、菟絲子各四兩。<br><br>
 瘕久聚少腹痛者，去補骨、蒺藜、杜仲，加肉桂、丁香各二兩。<br><br>

<span class="orangeword">天根月窟膏方</span> （酸苦鹹微辛法，陰陽兩補、通守兼施複法也）鹿茸（一斤） 烏骨雞（一對） 鮑魚（二斤） 鹿角膠（一斤） 雞子黃（十六枚） 海參（二斤）龜板（二斤） 羊腰子（十六枚） 桑螵蛸（一斤） 烏賊骨（一斤） 茯苓（二斤） 牡蠣（二斤）洋參（三斤） 菟絲子（一斤） 龍骨（二斤） 蓮子（三斤） 桂元肉（一斤） 熟地（四斤） 沙苑蒺藜（二斤） 白芍（二斤） 芡實（二斤） 歸身（一斤） 小茴香（一斤） 補骨脂（二斤） 拘杞子（二斤） 肉蓯蓉（二斤） 萸肉（一斤） 紫石英（一斤） 生杜仲（一斤） 牛膝（一斤） 萆 （一斤） 白蜜（三斤）上三十二味，熬如專翕膏法。<br><br>
用銅鍋四口，以有情歸有情者二，無情歸無情者二，文火次第煎煉取汁，另入一淨鍋內，細煉九晝夜成膏；後下膠、蜜，以方中有粉無汁之茯苓、蓮子、芡實、牡蠣、龍骨、鹿茸、白芍、烏賊骨八味為極細末，和前膏為丸梧子大。<br><br>
每服三錢，日三服。<br><br>

此方治下焦陰陽兩傷，八脈告損，急不能複，胃氣尚健（胃弱者不可與，恐不能傳化重濁之藥也），無濕熱証者；男子遺精滑泄，精寒無子，腰膝酸痛之屬腎虛者（以上數條，有濕熱皆不可服也）；老年體瘦痱中，頭暈耳鳴，左肢麻痺，緩縱不收，屬下焦陰陽兩虛者（以上諸証有單屬下焦陰虛者，宜專翕膏，不宜此方）；婦人產後下虧，淋帶 瘕，胞宮虛寒無子，數數殞胎，或少年生育過多，年老腰膝尻胯酸痛者。<br><br>
 

</div>

<div>
<h3>溫病條辨 解兒難</h3>

 
<h4>解兒難題詞</h4>
兒曷為乎有難？曰︰天時人事為之也，難於天者一，難於人者二。<br><br>
天之大德曰生，曷為乎難兒也？曰︰天不能不以陰陽五行化生萬物；五行之運，不能不少有所偏，在天原所以相製，在兒任其氣則生，不任其氣則難，雖天亦莫可如何也？此兒之難於天者也。<br><br>
其難於人者奈何？曰︰一難於兒之父母，一難於庸陋之醫。<br><br>
天下之兒皆天下父母所生，天下父母有不欲其兒之生者乎？曷為乎難於父母耶？曰︰即難於父母欲其兒之生也。<br><br>
父母曰︰人生於溫，死於寒。<br><br>
故父母惟恐其兒之寒也。<br><br>

父母曰︰人以食為天，飢則死。<br><br>
故父母惟恐其兒之飢也。<br><br>
天下之兒，得全其生者此也；天下之兒，或受其難者，亦此也。<br><br>
諺有之曰︰小兒無凍餓之患，有飽暖之災。<br><br>
此發乎情，不能止乎義禮，止知以慈為慈，不知以不慈為慈，此兒之難於父母者也。<br><br>
天下之醫，操生人之術，未有不欲天下之兒之生，未有不利天下之兒之生，天下之兒之難，未有不賴天下之醫之有以生之也。<br><br>
然則醫也者，所以補天與父母之不逮以生兒者也，曷為乎天下之兒。<br><br>
難於天下之醫也？曰︰天下若無醫，則天下之兒難猶少，且難於天與父母無怨也。<br><br>
人受生於天與父母，即難於天與父母，又何怨乎？自天下之醫愈多，斯天下之兒難愈廣，以受生於天於父母之兒，而難於天下之醫，能無怨乎？曷為乎醫愈多，而兒之難愈廣也？曰︰醫也者，順天之時，測氣之偏，適人之情，體物之理，名也，物也，象也，數也，無所不通，而受之以謙，而後可以言醫，尤必上與天地呼吸相通，下與小兒呼吸相通，而守之以誠，而後可以為醫。<br><br>
奈何挾生人之名，為利己之術，不求歲氣，不畏天和，統舉四時，率投三法，毫無知識，囿於見聞，並不知察色之謂何，聞聲之謂何，朝微夕甚之謂之何，或輕或重之謂何，甚至一方之中，外自太陽，內至厥陰，既與發表，又與攻裡，且堅執小兒純陽之說，無論何氣使然，一以寒涼為準，無論何邪為病，一以攻伐為先，謬造驚風之說，惑世誣民；妄為疳疾之丸，戕生伐性；天下之兒之難，寧有終窮乎？前代賢醫，歷有辨難，而未成書？瑭雖不才，願解兒難。<br><br>

<h4>兒科總論</h4>
古稱難治者，莫如小兒，名之曰啞科。<br><br>
以其疾痛煩苦，不能自達；且其臟腑薄，藩籬疏，易於傳變；肌膚嫩，神氣怯，易於感觸；其用藥也，稍呆則滯，稍重則傷，稍不對証，則莫知其鄉，捉風捕影，轉救轉劇，轉去轉遠；惟較之成人，無七情六欲之傷，外不過六淫，內不過飲食胎毒而已。<br><br>
然不精於方脈婦科，透徹生化之源者，斷不能作兒科也。<br><br>

<h4>俗傳兒科為純陽辨</h4>
古稱小兒純陽，此丹灶家言，謂其未曾破身耳，非盛陽之謂。<br><br>
小兒稚陽未充，稚陰未長者也。<br><br>

男子生於七，成於八；故八月生乳牙，少有知識；八歲換食牙，漸開智慧；十六而精通，可以有子；三八二十四歲真牙生（俗謂盡根牙）而精足，筋骨堅強，可以任事，蓋陰氣長而陽亦充矣。<br><br>
女子生於八，成於七；故七月生乳牙，知提攜；七歲換食牙，知識開，不令與男子同席；二七十四而天癸至；三七二十一歲而真牙生，陰始足，陰足而陽充也，命之嫁。<br><br>

小兒豈盛陽者哉﹗俗謂女子知識恆早於男子者，陽進陰退故也。<br><br>

<h4>兒科用藥論</h4>
世人以小兒為純陽也，故重用苦寒。<br><br>
夫苦寒藥，兒科之大禁也。<br><br>
丹溪謂產婦用白芍，伐生生之氣，不知兒科用苦寒，最伐生生之氣也。<br><br>
小兒，春令也，東方也，木德也，其味酸甘，酸味人或知之，甘則人多不識。<br><br>
蓋弦脈者，木脈也，經謂弦無胃氣者死。<br><br>
胃氣者，甘味也，木離土則死，再驗之木實，則更知其所以然矣，木實惟初春之梅子，酸多甘少，其他皆甘少酸少者也。<br><br>
故調小兒之味，宜甘多酸少，如錢仲陽之六味丸是也。<br><br>
苦寒之所以不可輕用者何？炎上作苦，萬物見火而化，苦能滲濕。<br><br>

人， 蟲也，體屬濕土，濕淫固為人害，人無濕則死。<br><br>
故濕重者肥，濕少者瘦；小兒之濕可盡滲哉﹗在用藥者以為瀉火，不知愈瀉愈瘦，愈化愈燥。<br><br>
苦先入心，其化以燥也，而且重伐胃汁，直致痙厥而死者有之。<br><br>
小兒之火，惟壯火可減；若少火則所賴以生者，何可恣用苦寒以清之哉﹗故存陰退熱為第一妙法，存陰退熱，莫過六味之酸甘化陰也。<br><br>
惟濕溫門中，與辛淡合用，燥火則不可也。<br><br>
余前序溫熱，雖在大人，凡用苦寒，必多用甘寒監之，惟酒客不禁。<br><br>

<h4>兒科風藥禁</h4>
近日行方脈者，無論四時所感為何氣，一概羌、防、柴、葛。<br><br>
不知仲景先師，有風家禁汗，亡血家禁汗，濕家禁汗，瘡家禁汗四條，皆為其血虛致痙也。<br><br>
然則小兒痙病，多半為醫所造，皆不識六氣之故。<br><br>

<h4>痙因質疑</h4>
痙病之因，《素問》曰︰“諸痙項強，皆屬於濕”。<br><br>
此濕字，大有可疑，蓋風字誤傳為濕字也。<br><br>
余少讀方中行先生《痙書》，一生治病，留心痙証，覺六氣皆能致痙。<br><br>
風為百病之長，六氣莫不由風而傷人，所有痙病現証，皆風木剛強屈□之象。<br><br>
濕性下行而柔，木性上行而剛；單一濕字，似難包得諸痙。<br><br>

且濕字與項強字即不對，中行《痙書》一十八條，除引《素問》《千金》二條，余十六條內，脈二條，証十四條，俱無濕字証據。<br><br>
如脈二條︰一曰︰痙夫脈按之緊如弦，直上下行；二曰︰《脈經》云︰痙家，其脈伏堅，直上下。<br><br>
皆風木之象，濕之反面也。<br><br>
余十四條︰風痙致痙居其十，風家禁下一條，瘡家禁汗一條，新產亡血二條，皆無所謂濕也者。<br><br>
即《千金》一條，曰︰太陽中風，重感於寒，濕則變痙也。<br><br>
上下文義不續，亦不可以為據。<br><br>
中行注云︰痙，自《素問》以來，其見於《傷寒論》者，乃叔和所述《金匱》之略也；《千金》雖有此言，未見其精悉。<br><br>
可見中行亦疑之。<br><br>
且《千金》一書，雜亂無章，多有後人羼雜，難以為據。<br><br>
《靈樞》《素問》二書，非神聖不能道，然多述於戰國漢人之筆，可信者十之八、九，其不可信者一、二；如其中多有後世官名地名，豈軒岐逆料後世之語，而先言之哉？且代遠年湮，不無脫簡錯誤之處。<br><br>
瑭學術淺陋，不敢信此濕字，亦不敢直斷其非，闕疑以俟來者。<br><br>

<h4>濕痙或問</h4>
或問子疑《素問》痙因於濕，而又謂六淫之邪皆能致痙，亦複有濕痙一條，豈不自相矛盾乎？曰︰吾所疑者諸字皆字，似濕之一字，不能包括諸痙，惟風可以該括，一也；再者濕性柔，不能致強，初起之濕痙，必兼風而後成也。<br><br>
且俗名痙為驚風，原有急慢二條。<br><br>
所謂急者，一感即痙，先痙而後病；所謂慢者，病久而致痙者也。<br><br>
一感即痙者，只要認証真，用藥確，一二帖即愈，易治也。<br><br>
病久而痙者，非傷脾陽，肝木來乘；即傷胃汁肝陰，肝風鴟張，一虛寒，一虛熱，為難治也。<br><br>
吾見濕因致痙，先病後痙者多，如夏月小兒暑濕泄瀉暴注，一晝夜百數十行，下多亡陰，肝乘致痙之類，霍亂最能致痙，皆先病後痙者也。<br><br>
當合之雜說中《風論》一條參看。<br><br>
以卒得痙病而論，風為百病之長，六淫之邪，皆因風而入。<br><br>
以久病致痙而論，其強直背反瘈瘲 之狀，皆肝風內動為之也。<br><br>
似風之一字。<br><br>
可以包得諸痙。<br><br>
要知痙者筋病也，知痙之為筋病，思過半矣。<br><br>

<h4>痙有寒熱虛實四大綱論</h4>
六淫致痙，實証也；產婦亡血，病久致痙，風家誤下，溫病誤汗，瘡家發汗者，虛痙也。<br><br>
風寒、風濕致痙者，寒証也；風溫、風熱、風暑、燥火致痙者，熱痙也（按此皆瘈瘲証屬火，後世統謂之痙矣，後另有論）。<br><br>
俗稱慢脾風者，虛寒痙也；本論後述本臟自病者，虛熱痙也（亦系瘈瘲証）

<h4>小兒痙病瘈瘲病共有九大綱論</h4>
<ol>
<li>寒痙</li>
仲景先師所述方法具在，但須對証細加尋繹，如所云太陽証體強，KT KT 然，脈沉遲之類，有汗為柔痙，為風多寒少，而用桂枝湯加法；無汗為剛痙，為寒痙，而用葛根湯，湯內有麻黃，乃不以桂枝立名，亦不以麻黃立名者，以其病已至陽明也。<br><br>
諸如此類，須平時熟讀其書，臨時再加謹慎，手下自有準的矣。<br><br>

風寒咳嗽致痙者，用杏蘇散辛溫例，自當附入寒門。<br><br>


<li>風溫痙</li>
（按此即瘈瘲証，少陽之氣為之也，下溫熱、暑溫、秋燥，皆同此例）乃風之正令，陽氣發泄之候，君火主氣之時，宜用辛涼正法。<br><br>
輕者用辛涼輕劑，重者用辛涼重劑，如本論上焦篇銀翹散、白虎湯之類；傷津液者加甘涼，如銀翹加生地、麥冬，玉女煎以白虎合冬、地之類；神昏譫語，兼用芳香以開膻中，如清宮湯、牛黃丸、紫雪丹之類；愈後用六味、三才、複脈輩，以複其喪失之津液。<br><br>

風溫咳嗽致痙者，用桑菊飲（方見上焦篇）、銀翹散辛涼例，與風寒咳嗽迥別，斷不可一概用杏蘇辛溫也。<br><br>


<li>溫熱痙</li>
（即六淫之火氣，消爍真陰者也，《內經》謂先夏至為病溫者是也）即同上風溫論治。<br><br>
但風溫之病痙者輕而少，溫熱之致痙者多而重也。<br><br>
約之輕重淺深，視病之輕重淺深而已。<br><br>


<li>暑痙</li>
（暑兼濕熱，後有濕痙一條，此則偏於熱多濕少之病，去溫熱不遠，經謂後夏至為病暑者是也）按俗名小兒急驚風者，惟暑月最多，而兼証最雜，非心如澄潭，目如智珠，筆如分水犀者，未易辨此。<br><br>
蓋小兒膚薄神怯，經絡臟腑嫩小，不奈三氣發泄。<br><br>
邪之來也，勢如奔馬，其傳變也，急如掣電，豈粗疏者所能當此任哉﹗如夏月小兒身熱頭痛，項強無汗，此暑兼風寒者也，宜新加香薷飲；有汗則仍用銀翹散，重加桑葉；咳嗽則用桑菊飲；汗多則用白虎；脈芤而喘，則用人參白虎；身重汗少，則用蒼朮白虎；脈芤面赤多言，喘喝欲脫者，即用生脈散；神識不清者，即用清營東加鉤藤、丹皮、羚羊角；神昏者，兼用紫雪丹、牛黃丸等；病熱輕微者，用清絡飲之類，方法悉載上焦篇，學人當與前三焦篇暑門中細心求之。<br><br>
但分量或用四之一，或用四之二，量兒之壯弱大小加減之。<br><br>
痙因於暑，只治致痙之因，而痙自止，不必沾沾但於痙中求之。<br><br>
若執痙以求痙，吾不知痙為何物。<br><br>
夫痙病名也，頭痛亦病名也。<br><br>
善治頭痛者必問致頭痛之因，蓋頭痛有傷寒頭痛、傷風頭痛、暑頭痛、熱頭痛、濕頭痛、燥頭痛、痰厥頭痛、陽虛頭痛、陰虛頭痛、跌撲頭痛，心火欲作癰膿之頭痛、肝風內動上竄少陽膽絡之偏頭痛、朝發暮死之真頭痛，若不問其致病之因，如時人但見頭痛，一以羌活、 本從事，何頭痛之能愈哉﹗況痙病之難治者乎﹗

<li>濕痙</li>
（按此一條，瘈瘲痙兼有，其因於寒濕者，則兼太陽寒水氣，其泄瀉太甚，下多亡陰者，木氣來乘，則瘈瘲矣）按中濕即痙者少，蓋濕性柔而下行，不似風剛而上升也。<br><br>
其間有兼風之痙，《名醫類案》中有一條云︰“小兒吐 欲作癇者，五苓散最妙”；本論濕溫上焦篇，有三仁湯一法；邪入心包，用清宮湯去蓮心、麥冬，加銀花赤小豆皮一法；用紫雪丹一法；銀翹馬勃散一法；千金葦莖東加滑石、杏仁一法；而寒濕例中，有形似傷寒，舌白不渴，經絡拘急，桂枝薑附湯一法，凡此非必皆現痙病而後治。<br><br>

蓋既感外邪，久則致痙，於其未痙之先，知系感受何邪，以法治之，而痙病之源絕矣，豈不愈於見痙治痙哉﹗若兒科能於六淫之邪，見幾於早，吾知小兒之痙病必少。<br><br>
濕久致痙者多，蓋濕為濁邪，最善彌漫三焦，上蔽清竅，內蒙膻中，學人當於前中焦下焦篇中求之。<br><br>
由瘧痢而致痙者，見其所傷之偏陰偏陽而補救之，於瘧痢門中求之。<br><br>


<li>燥痙</li>
燥氣化火，消爍津液，亦能致痙，其治略似風溫，學人當於本論前三焦篇秋燥門中求之。<br><br>
但正秋之時，有伏暑內發，新涼外加之証，燥者宜辛涼甘潤，有伏暑則兼濕矣，兼濕則宜苦辛淡，甚則苦辛寒矣，不可不細加察焉。<br><br>
燥氣化寒，脅痛嘔吐，法用苦溫，佐以甘辛。<br><br>


<li>內傷飲食痙</li>
（俗所謂慢脾風者是也）按此証必先由於吐瀉，有脾胃兩傷者、有專傷脾陽者、有專傷胃陽者、有傷及腎陽者，參苓白朮散、四君、六君、異功、補中益氣、理中等湯，皆可選用。<br><br>
虛寒甚者，理中加丁香、肉桂、肉果、訶子之類，因他病傷寒涼藥者，亦同此例。<br><br>
葉案中有陰風入脾絡一條，方在小兒癇痙厥門中，其小兒吐瀉門中，言此証最為詳細。<br><br>
案後華岫雲駁俗論最妙，學人不可不靜心體察焉﹗再參之錢仲陽、薛立齋、李東垣、張景岳諸家，可無餘蘊矣。<br><br>
再按此証最險，最為難治，世之訛傳妄治已久，四海同風，歷有年所，方中行駁之於前，諸君子暢論於後。<br><br>
至今日而其偽風不息，是所望於後之強有力者，悉取其偽書而焚耳。<br><br>
細觀葉案治法之妙，全在見吐瀉時，先防其痙，非於既痙而後設法也。<br><br>
故余前治六淫之痙，亦同此法，所謂上工不治已病治未病。<br><br>
聖人不治已亂治未亂也。<br><br>


<li>客忤痙</li>
（俗稱謂驚嚇是也）按小兒神怯氣弱，或見非常之物，聽非常之響，或失足落空，跌撲之類，百証中或有一、二，非小兒所有痙病，皆因於驚嚇也。<br><br>
証現發熱，或有汗，或無汗，面時青時赤，夢中囈語，手足蠕動，宜複脈湯去參、桂、薑、棗，加丹參、丹皮、犀角，補心之體，以配心之用。<br><br>
大便結者，加元參，溏者加牡蠣；汗多神不寧有恐懼之象者，加龍骨、整琥珀、整朱砂塊（取其氣而不用其質，自無流弊），必細詢病家確有所見者，方用此例。<br><br>
若語涉支離，猜疑不定者，靜心再診，必得確情，而後用藥。<br><br>

愚兒三歲，六月初九日辰時，倚門落空，少時發熱，隨熱隨痙，昏不知人，手足如冰，無脈，至戌時而痙止，身熱神昏無汗；次日早，余方與複脈湯去參、桂、薑、棗，每日一帖，服三、四杯。<br><br>
不飲不食，至十四日巳時，得戰汗而愈。<br><br>
若當痙厥神昏之際，妄動亂治，豈有生理乎﹗蓋痙厥則陰陽逆亂，少不合拍則不可救，病家情急，因亂投藥餌，胡針亂灸而死者，不可勝紀。<br><br>
病家中無主宰，醫者又無主宰，兒病其何堪哉﹗如包絡熱重，唇舌燥，目白睛有赤縷者，牛黃清心丸，本論牛黃安宮丸，紫雪丹輩，亦可酌而用之。<br><br>


<li>本臟自病痙</li>
（此証則瘈瘲病也）按此証由於平日兒之父母，恐兒之受寒，複被過多，著衣過濃，或冬日房屋熱炕過暖，以致小兒每日出汗，汗多亡血，亦如產婦亡血致痙一理。<br><br>
肝主血，肝以血為自養，血足則柔，血虛則強，故曰本臟自病。<br><br>
然此一痙也，又實為六淫致痙之根；蓋汗多亡血者，本臟自病，汗多亡衛外之陽，則易感六淫之邪也。<br><br>
全賴明醫參透此理，於平日預先告諭小兒之父母，勿令過暖汗多亡血，暗中少卻無窮之病矣，所謂治未病也。<br><br>
治本臟自病法，一以育陰柔肝為主，即同產後血亡致痙一例，所謂血足風自滅也。<br><br>
六味丸，複脈湯，三甲複脈三方，大小定風珠二方，專翕膏，皆可選用。<br><br>
專翕膏為痙止後，每日服四、五錢，分二次，為填陰善後計也。<br><br>
六淫誤汗致痙者，亦同此例。<br><br>
救風溫、溫熱誤汗者，先與存陰，不比傷寒誤汗者急與護陽也，蓋寒病不足在陽，溫病不足在陰也。<br><br>
</ol>
<h4>小兒易痙總論</h4>
按小兒易痙之故，一由於肌膚薄弱，臟腑嫩小，傳變最速；一由於近世不明六氣感人之理，一見外感無論何邪，即與發表。<br><br>
既痙之後，重用苦寒，雖在壯男壯女，二、三十歲，誤汗致痙而死者，何可勝數﹗小兒薄弱，則更多矣。<br><br>
余於醫學，不敢自信，然留心此証幾三十年，自覺洞徹此理，嘗謂六氣明而痙必少，敢以質之明賢，共商救世之術也。<br><br>

<h4>痙病瘈瘲病總論</h4>
《素問》謂太陽所至為痙，少陽所至為瘈瘲。<br><br>
蓋痙者，水也；瘈瘲者，火也；又有寒厥，熱厥之論最詳。<br><br>

後人不分痙、瘈瘲、厥為三病，統言曰驚風痰熱，曰角弓反張、曰搐搦、曰抽掣、曰癇、痙、厥。<br><br>
方中行作《痙書》，其或問中所論，亦混瘈瘲而為痙，籠統議論。<br><br>
葉案中治癇、痙、厥最詳，而統稱痙厥，無瘈瘲之名目，亦混瘈瘲為痙。<br><br>
考之他書，更無分別，前痙病論因之，從時人所易知也。<br><br>
謹按痙者，強直之謂，後人所謂角弓反張，古人所謂痙也。<br><br>
瘈瘲者，蠕動引縮之謂，後人所謂抽掣、搐搦，古人所謂瘈瘲也。<br><br>
抽掣搐搦不止者，瘈瘲也。<br><br>
時作時止，止後或數日，或數月複發，發亦不待治而自止者，癇也。<br><br>
四肢冷如冰者，厥也；四肢熱如火者，厥也；有時而冷如冰，有時而熱如火者，亦厥也。<br><br>
大抵痙、瘈瘲、癇、厥四門，當以寒熱虛實辨之。<br><br>
自無差錯。<br><br>
仲景剛痙柔痙之論。<br><br>
為傷寒而設，未嘗議及瘈瘲病，故總在寒水一門，兼風則有有汗之柔痙，蓋寒而實者也；除寒痙外，皆瘈瘲病之實而熱者也。<br><br>
濕門則有寒痙有熱瘈瘲，有實有虛；熱病久耗其液，則成虛熱之瘈瘲矣。<br><br>
前列小兒本臟自病一條，則虛熱也。<br><br>
產後驚風之痙，有寒痙，仲景所云是也；有熱瘈瘲，本論所補是也。<br><br>
總之痙病宜用剛而溫，瘈瘲病宜用柔而涼。<br><br>
又有痙而兼瘈瘲，瘈瘲而兼痙，所謂水極而似火，火極而似水也。<br><br>
至於癇証，亦有虛有實，有留邪在絡之客邪，有五不可發汗，即不發汗之辛甘，亦在所當禁也。<br><br>
且傷志過極之臟氣，葉案中辨之最詳，分別治之可也。<br><br>
瑭因前輩混瘈瘲與痙為一証，故分晰而詳論之，以備裁采。<br><br>

<h4>六氣當汗不當汗論</h4>
六氣六門，止有寒水一門，斷不可不發汗者。<br><br>
傷寒脈緊無汗，用麻黃湯正條；風寒挾痰飲，用大小青龍一條。<br><br>
飲者，寒水也，水氣無汗，用麻黃甘草、附子麻黃等湯，水者，寒水也，有汗者即與護陽。<br><br>
濕門亦有發汗之條，兼寒者也；其不兼寒而汗自出者則多護陽之方。<br><br>
其他風溫禁汗、暑門禁汗、亡血禁汗、瘡家禁汗、禁汗之條頗多，前已言之矣。<br><br>
蓋傷於寒者，必入太陽，寒邪與寒水一家，同類相從也。<br><br>
其不可不發者何？太陽本寒標熱，寒邪內合寒水之氣，止有寒水之本，而無標熱之陽，不成其為太陽矣。<br><br>
水來克火，如一陽陷於二陰之中，故急用辛溫發汗，提陽外出。<br><br>
欲提陽者，烏得不用辛溫哉﹗若溫暑傷手太陰，火克金也，太陰本燥標濕，若再用辛溫，外助溫暑之火，內助臟氣之燥，兩燥相合，而土之氣化無從，不成其為太陰矣，津液消亡，不痙何待﹗故初用辛涼以救本臟之燥，而外退溫暑之熱；繼用甘潤，內救本臟之濕，外敵溫暑之火，而臟象化氣，本來面目可不失矣。<br><br>
此溫暑之斷寒門中，兼風而自汗者，即禁汗，所謂有汗不得用麻黃。<br><br>
無奈近世以羌活代麻黃，不知羌活之更烈於麻黃也。<br><br>
蓋麻黃之發汗，中空而通，色青而疏泄，生於內地，去節方發汗，不去節尚能通能留，其氣味亦薄；若羌活乃羌地所生之獨活，氣味雄烈不可當。<br><br>
試以麻黃一兩，煮於一室之內，兩三人坐於其側，無所苦也。<br><br>
以羌活一兩，煮於一室內，兩三人坐於其側，則其氣味之發泄，弱者即不能受矣。<br><br>
溫暑門之用羌、防、柴、葛，產後亡血家之用當歸、川芎、澤蘭、炮薑，同一殺人利劍，有心者共籌之。<br><br>

<h4>疳疾論</h4>
疳者，干也，人所共知。<br><br>
不知干生於濕，濕生於土虛，土虛生於飲食不節，飲食不節，生於兒之父母愛其子，惟恐其兒之飢渴也。<br><br>
蓋小兒之臟腑薄弱，能化一合者，與一合有半，即不能化，而脾氣鬱矣。<br><br>
再小兒初能飲食，見食即愛，不擇精粗，不知滿足，及脾氣已郁而不舒，有拘急之象，兒之父母，猶認為飢渴而強與之。<br><br>
日複一日，脾因郁而水穀之氣不化。<br><br>
水穀之氣不化而脾愈郁，不為胃行津液，濕斯停矣。<br><br>
土惡濕，濕停而脾胃俱病矣。<br><br>
中焦受氣，取汁變化而赤，是謂血，中焦不受水穀之氣，無以生血而血干矣。<br><br>
再水穀之精氣，內入五臟，為五臟之汁；水穀之悍氣，循太陽外出，捍衛外侮之邪而為衛氣。<br><br>
中焦受傷，無以散精氣，則五臟之汁亦干；無以行悍氣，而衛氣亦餒，衛氣餒故多汗，汗多而營血愈虛，血虛故肢體日瘦，中焦濕聚不化而腹滿，腹日滿而肢愈瘦，故曰干生於濕也。<br><br>
醫者誠能識得干生於濕，濕生於土虛，且扶土之不暇，猶敢恣用苦寒，峻傷其胃氣，重泄其脾氣哉﹗治法允推東垣、錢氏、陳氏、薛氏、葉氏，誠得仲景之心法者也。<br><br>
疏補中焦，第一妙法；升降胃氣，第二妙法；升陷下之脾陽，第三妙法；甘淡養胃，第四妙法；調和營衛，第五妙法；食後擊鼓，以鼓動脾陽，第六妙法（即古者以樂侑食之義，鼓蕩陽氣，使之運用也）；《難經》謂傷其脾胃者，調其飲食，第七妙法；如果生有疳蟲，再少用苦寒酸辛，如蘆薈、胡黃連、烏梅、使君、川椒之類，此第八妙法；若見疳即與苦寒殺蟲便誤矣，考潔古、東垣，每用丸藥緩運脾陽，緩宣胃氣，蓋有取乎渣質有形，與湯藥異岐，亦第九妙法也。<br><br>

近日都下相傳一方，以全蠍三錢，烘乾為末，每用精牛肉四兩，作肉團數枚，加蠍末少許，蒸熟令兒逐日食之，以全蠍末完為度，治疳疾有殊功。<br><br>
愚思蠍色青，屬木，肝經之蟲，善竄而疏土，其性陰，兼通陰絡，疏脾鬱之久病在絡者最良，然其性剽悍有毒。<br><br>
牛肉甘溫，得坤土之精，最善補土，稟牡馬之貞，其性健順，既能補脾之體，又能運脾之用。<br><br>
牛肉得全蠍而愈健，全蠍得牛肉而不悍，一通一補，相需成功，亦可備用。<br><br>
一味金雞散亦妙（用雞內金不經水洗者，不拘多少，烘乾為末，不拘何食物皆加之，性能殺蟲磨積，即雞之脾，能複脾之本性）。<br><br>
小兒疳疾，有愛食生米、黃土、鍛石、紙、布之類者，皆因小兒無知，初飲食時，不拘何物即食之，脾不能運，久而生蟲，愈愛食之矣。<br><br>
全在提攜之者，有以謹之於先；若既病治法，亦惟有暫運脾陽，有蟲者兼與殺蟲，斷勿令再食，以新推陳，換其臟腑之性，複其本來之真方妙。<br><br>

<h4>痘証總論</h4>
《素問》曰︰治病必求其本。<br><br>
蓋不知其本，舉手便誤，後雖有錦繡心思，皆鞭長莫及矣。<br><br>
治痘明家，古來不下數十，可稱盡善，不比溫病毫無把握，尚俟愚陋之鄙論也。<br><br>
但古人治法良多，而議病究未透徹來路，皆由不明六氣為病，與溫病之源。<br><br>
故論痘發之源者，只及其半，謂痘証為先天胎毒，由肝腎而脾胃而心肺，是矣。<br><br>
總未議及發於子午卯酉之年，而他年罕發者何故。<br><br>
蓋子午者，君火司天；卯酉者，君火在泉；人身之司君火者，少陰也。<br><br>
少陰有兩臟，心與腎也。<br><br>
先天之毒，藏於腎臟，腎者，坎也，有二陰以戀一陽，又以太陽寒水為腑，故不發也，必待君火之年，與人身君火之氣相搏，激而後發也。<br><br>
故北口外寒水凝結之所，永不發痘。<br><br>
蓋人生之胎毒如火藥，歲氣之君火如火線，非此引之不發。<br><br>
以是知痘証與溫病之發同一類也。<br><br>

試觀《六元正紀》所載溫厲大行，民病溫厲之處，皆君相兩火加臨之候，未有寒水濕土加臨而病溫者，亦可知愚之非臆說矣。<br><br>

<h4>痘証禁表藥論</h4>
表藥者，為寒水之氣鬱於人之皮膚經絡，與人身寒水之氣相結，不能自出而設者也。<br><br>
痘証由君火溫氣而發，要表藥何用？以寒水應用之藥，而用之君火之証，是猶緣木而求魚也。<br><br>
緣木求魚，無後災；以表藥治痘瘡，後必有大災。<br><br>
蓋痘以筋骨為根本，以肌肉為戰場，以皮膚結痂為成功之地。<br><br>
用表藥虛表先壞其立功之地，故八、九朝灰白塌陷，切牙寒戰，例靨黑陷之証，蜂起矣。<br><br>
古方精妙不可勝數，惟用表藥之方，吾不敢信。<br><br>
今人且恣用羌、防、柴、葛、升麻、紫蘇矣。<br><br>
更有愚之愚者，用表藥以發悶証是也。<br><br>
痘發內由肝腎，外由血絡，悶証有紫白之分︰紫悶者，梟毒把持太過，法宜清涼敗毒，古用棗變百祥丸，從肝腎之陰內透，用紫雪芳涼，從心包之陽外透；白悶則本身虛寒，氣血不支之証，峻用溫補氣血，托之外出，按理立方，以盡人力，病在裡而責之表，不亦愚哉﹗
<h4>痘証初起用藥論</h4>
痘証初起，用藥甚難，難者何？預護之為難也。<br><br>
蓋痘之放肥，灌漿，結痂，總從見點之初立根基，非深思遠慮者不能也。<br><br>
且其情勢未曾顯張，大約辛涼解肌，芳香透絡，化濁解毒者，十之七、八；本身氣血虛寒，用溫煦保元者，十之二、三。<br><br>
尤必審定藝之壯弱肥瘦，黑白青黃，所偏者何在？所不足者何在？審視體質明白，再看已未見點，所出何苗？參之春夏秋冬，天氣寒熱燥濕，所病何時？而後定方。<br><br>
務於七日前先清其所感之外邪，七日後只有胎毒，便不夾雜矣。<br><br>

<h4>治痘明家論</h4>
治痘之明家甚多，皆不可偏廢者也。<br><br>
若專主於寒、熱、溫、涼一家之論，希圖省事，禍斯亟矣。<br><br>

痘科首推錢仲陽、陳文中二家，錢主寒涼，陳主溫熱，在二家不無偏勝，在後學實不可偏廢。<br><br>
蓋二家猶水火也，似乎極不同性，宗此則害彼，宗彼則害此。<br><br>
然萬物莫不成於水火，使天時有暑而無寒，萬物焦矣，有寒而無暑，萬物冰矣，一陰一陽之謂道，二家之學，似乎相背，其實相需，實為萬世治痘立宗旨。<br><br>
宗之若何？大約七日以前，外感用事，痘發由溫氣之行，用錢之涼者十之八、九，用陳之溫者一、二。<br><br>
七日以後，本身氣血用事，純賴臟真之火，煉毒成漿，此火不外鼓，必致內陷，用陳之溫者多，而用錢之涼者少也。<br><br>
若始終實熱者，則始終用錢；始終虛寒者，則始終用陳；痘科無一定之証，故無一定之方也。<br><br>
丹溪立解毒、和中、安表之說，亦最為扼要。<br><br>
痘本有毒可解，但須解之於七日之前，有毒郁而不放肥，不上漿者，烏得不解毒哉﹗如天之亢陽不雨，萬物不生矣。<br><br>
痘証必須和中，蓋脾胃最為吃緊，前所謂以中焦作戰場也。<br><br>
安表之論，更為妙諦，表不安，雖至將成猶敗也，前所謂以皮膚結痂，為成功之地，而可不安之也哉﹗安之不暇，而可混發以傷之也哉﹗至其宗錢而非陳，則其偏也。<br><br>
萬氏以脾胃為主，魏氏以保元為主，亦確有見識，雖皆從二家脫化，而稍偏於陳。<br><br>
費建中《救偏瑣言》，蓋救世人不明痘之全體大用，偏用陳文中之辛熱者也；書名救偏，其意可知，若專主其法，悉以大黃、石膏從事，則救偏而反偏矣。<br><br>
胡氏輒投汗下，下法猶有用處，汗法則不可也。<br><br>
翁仲仁《金鏡錄》一書，誠為痘科寶筏，其妙處全在於看，認証真確，治之自效，初學必須先熟讀其書，而後歷求諸家，方不誤事。<br><br>
後此翟氏、聶氏，深以氣血盈虧，解毒化毒，分晰闡揚錢氏、陳氏底蘊，超出諸家之上，然分別太多，恐讀者目眩。<br><br>
愚謂看法必宗翁氏，葉氏有補翁仲仁不及之條；治法兼用錢、陳，以翟氏、聶氏，為錢、陳之注，參考諸家可也。<br><br>
近日都下盛行《正宗》一書，大抵用費氏、胡氏之法而推展之，恣用大汗大下，名歸宗湯，石膏、大黃始終重用，此在梟毒太過者則可，豈可以概治天下之小兒哉﹗南方江西江南等省，全恃種痘，一遇自出之痘，全無治法；醫者無論何痘，概禁寒涼，以致有毒火者，輕者重，重者死，此皆偏之為害也。<br><br>

<h4>痘瘡稀少不可恃論</h4>
相傳痘瘡稀少，不過數十粒，或百餘粒，根顆圓綻者，以為狀元痘，可不服藥。<br><br>
遇則以為三、四日間，亦須用辛涼解毒藥一帖，無庸多服；七、八日間，亦宜用甘溫托漿藥一帖，多不過二帖，務令漿行滿足。<br><br>
所以然者何？愚嘗見稀少之痘，竟有漿行不足，結痂後患目，毒流心肝二經，或數月，或半年後，煩躁而死，不可救藥者。<br><br>

<h4>痘証限期論</h4>
痘証限期，近日時醫，以為十二日結痂之後，便云收功；古傳百日內，皆痘科事也。<br><br>
愚有表侄女，於三、四月間出痘，漿行不足，百日內患目，目珠高出眼外，延至次年二月方死，死時面現五色，忽而青而赤而黃而白而黑，蓋毒氣遍歷五臟，三晝夜而後氣絕。<br><br>
至今思之，猶覺慘甚，醫者可不慎哉﹗十二日者，結痂之限也，況結痂之限，亦無定期。<br><br>
兒生三歲以後者，方以十二日為準，若初周以後，只九日限耳，未周一歲之孩，不過七日限。<br><br>

<h4>行漿務令滿足論</h4>
近時人心不古，競尚粉飾，草草了事。<br><br>
痘頂初渾，便云漿足，病家不知，惟醫是聽。<br><br>
漿不足者，發痘毒猶可醫治；若發於關節隱處，亦致喪命，或成廢人；患目煩躁者，百無一生，即不死而雙目失明矣。<br><br>
愚經歷不少，漿色大約以黃豆色為準，痘多者腿腳稍清猶可。<br><br>
愚一生所治之痘，痘後毫無遺患，無他謬巧，行漿足也。<br><br>
近時之弊，大約有三︰一由於七日前過用寒涼，七日後又不知補托，畏溫藥如虎，甚至一以大黃從事，此用藥之不精也；二由於不識漿色，此目力之不精也；三由於存心粉飾，心地之不慈也。<br><br>
余存心不敢粉飾，不忍粉飾，口過直而心過慈，以致與世不合，目擊兒之顛連疾苦而莫能救，不亦大可哀哉﹗今作此論，力矯時弊，實從數十年經歷中得來。<br><br>
見痘後之証，百難於痘前。<br><br>

蓋痘前有漿可上，痘後無漿可行；痘前自內而外出，外出者順，痘後自外而內陷，內陷者逆也。<br><br>
毒陷於絡，猶可以法救之；毒陷於臟而臟真傷，考古竟無良法可救。<br><br>
由逆痘而死者，醫可以對兒；由治法不精，而遺毒死者，其何以對小兒哉？閱是論者，其思慎之於始乎﹗
<h4>疹論</h4>
若明六氣為病，疹不難治。<br><br>
但疹之限期最迫，只有三日。<br><br>
一以辛涼為主，如俗所用防風、廣皮、升麻、柴胡之類，皆在所禁。<br><br>
俗見疹必表，外道也。<br><br>
大約先用辛涼清解，後用甘涼收功。<br><br>
赤疹誤用麻黃、三春柳等辛溫傷肺，以致喘咳欲厥者，初用辛涼加苦梗、旋複花，上提下降；甚則用白虎加旋複、杏仁；繼用甘涼加旋複草以救之；咳大減者去之。<br><br>
凡小兒連咳數十聲不能回轉，半日方回如雞聲者，千金葦莖湯合葶藶大棗瀉肺湯主之；近世用大黃者，殺之也。<br><br>
蓋葶藶走肺經氣分，雖兼走大腸，然從上下降，而又有大棗以載之緩之，使不急於趨下；大黃則純走腸胃血分，下有形之滯，並不走肺，徒傷其無過之地故也。<br><br>
若固執病在臟瀉其腑之法，則誤矣。<br><br>

<h4>瀉白散不可妄用論</h4>
錢氏製瀉白散，方用桑白皮、地骨皮、甘草、粳米，治肺火皮膚蒸熱，日晡尤甚，喘咳氣急，面腫熱郁肺逆等証。<br><br>
歷來注此方者，只言其功，不知其弊，如李時珍以為瀉肺諸方之準繩，雖明如王晉三、葉天士，猶率意用之。<br><br>
愚按此方治熱病後與小兒痘後，外感已盡真氣不得歸元，咳嗽上氣，身虛熱者，甚良；若兼一毫外感，即不可用。<br><br>
如風寒、風溫正盛之時，而用桑皮、地骨，或於別方中加桑皮，或加地骨，如油入面，錮結而不可解矣。<br><br>
考《金匱》金瘡門中王不留行散，取用桑東南根白皮以引生氣，燒灰存性以止血，仲景方後自注云︰小瘡即粉之，大瘡但服之，產後亦可服，如風寒，桑根勿取之。<br><br>
沈目南注云︰風寒表邪在經絡，桑根下降，故勿取之。<br><br>
愚按︰桑白皮雖色白入肺，然桑得箕星之精，箕好風，風氣通於肝，實肝經之本藥也。<br><br>
且桑葉橫紋最多而主絡，故蠶食桑葉而成絲，絲，絡象也，桑皮純絲結成象筋，亦主絡；肝主筋，主血，絡亦主血，象筋與絡者，必走肝，同類相從也。<br><br>
肝經下絡陰器，如樹根之蟠結於土中；桑根最為堅結，詩稱︰“徹彼桑土”，《易》言︰“系於苞桑”是也。<br><br>
再按︰腎脈之直者，從腎上貫肝膈，入肺中，循喉嚨，挾舌本；其支者，從肺出絡心。<br><br>
注胸中。<br><br>
肺與腎為子母，金下生水。<br><br>
桑根之性，下達而堅結，由肺下走肝腎者也。<br><br>
內傷不妨用之，外感則引邪入肝腎之陰，而咳嗽永不愈矣。<br><br>
吾從妹八、九歲時，春日患傷風咳嗽，醫用杏蘇散加桑白皮，至今將五十歲，咳嗽永無愈期，年重一年，試思如不可治之嗽，當早死矣，如可治之嗽，何以至四十年不愈哉？亦可以知其故矣。<br><br>
遇見小兒久嗽不愈者，多因桑皮、地骨，凡服過桑皮、地骨而嗽不愈者，即不可治，伏陷之邪，無法使之上出也，至於地骨皮之不可用者，余因仲景先師風寒禁桑皮而悟入者也。<br><br>
蓋凡樹木之根，皆生地中，而獨枸杞之根，名地骨者何？蓋拘杞之根，深入黃泉，無所終極，古又名之曰仙人杖，蓋言凡人莫得而知其所終也。<br><br>
木本之入下最深者，未有如地骨者，故獨異眾根，而獨得地骨之名。<br><br>
凡藥有獨異之形，獨異之性，得獨異之名者，必有獨異之功能，亦必有獨異之偏勝也。<br><br>
地骨入下最深，稟少陰水陰之氣，主骨蒸之勞熱，力能至骨，有風寒外感者，而可用之哉﹗或曰︰桑皮，地骨，良藥也，子何畏之若是？余曰︰人參、甘草，非良藥耶？實証用人參，中滿用甘草，外感用桑皮、地骨，同一弊也。<br><br>

<h4>萬物各有偏勝論</h4>
無不偏之藥，則無統治之方。<br><br>
如方書內所云︰某方統治四時不正之氣，甚至有兼治內傷產婦者。<br><br>

皆不通之論也。<br><br>
近日方書盛行者，莫過汪庵《醫方集解》一書，其中此類甚多，以其書文理頗通，世多讀之而不知其非也。<br><br>
天下有一方而可以統治四時者乎？宜春者即不宜夏，宜春夏者更不宜秋冬。<br><br>
余一生體認物情，只有五穀作飯。<br><br>
可以統治四時餓病，其他未之聞也。<br><br>
在五穀中尚有偏勝，最中和者莫過飲食，且有冬日飲湯，夏日飲水之別。<br><br>
況於藥乎﹗得天地五運六氣之全者，莫如人，人之本源雖一，而人之氣質，其偏勝為何如者？人之中最中和者，莫如聖人，而聖人之中，且有偏於任，偏於清，偏於和之異。<br><br>
千古以來不偏者，數人而已。<br><br>
常人則各有其偏，如《靈樞》所載陰陽五等可知也。<br><br>

降人一等，禽與獸也；降禽獸一等，木也；降木一等，草也；降草一等，金與石也；用藥治病者，用偏以矯其偏。<br><br>
以藥之偏勝太過，故有宜用，有宜避者，合病情者用之，不合者避之而已。<br><br>
無好尚，無畏忌，惟病是從。<br><br>
醫者性情中正和平，然後可以用藥，自不犯偏於寒熱溫涼一家之固執，而亦無籠統治病之弊矣。<br><br>

<h4>草木各得一太極論</h4>
古來著本草者，皆逐論其氣味性情，未嘗總論夫形體之大綱，生長化收藏之運用，茲特補之。<br><br>
蓋蘆主生，幹與枝葉主長，花主化，子主收，根主藏，木也；草則收藏皆在子。<br><br>
凡幹皆升，蘆勝於幹；凡葉皆散，花勝於葉；凡枝皆走絡，須勝於枝；凡根皆降，子勝於根；由蘆之升而長而化而收，子則複降而升而化而收矣。<br><br>
此草木各得一太極之理也。<br><br>

愚之學，實不足以著書，是編之作，補苴罅漏而已。<br><br>
末附二卷，解兒難、解產難，簡之又簡，只摘其吃緊大端，與近時流弊，約略言之耳。<br><br>
覽者諒之。<br><br>

<br>
<b class="topic">痉厥</b>
痉厥是指肢体抽搐，神志不清的表现。
<br>
<b class="topic">尺肤</b>
两手肘关节（尺泽穴）下至寸口处的皮肤，称为“尺肤”。诊察尺肤， 为古代切诊的内容之一，包括诊察该肌肤的润泽、粗糙、冷热等情况， 结合全身症状、脉象等以测知病情。这一诊法现已少应用。<br>

<br>
<b class="topic">癰瘡</b>
癰瘡yōng chuāng<br>
癰瘡，病名。<br>
即癰疽惡瘡。<br>
指潰瘍之一種，外癰成膿潰破后久不愈者。<br>
出《諸病源候論》卷五十。有：「熱氣乘之，熱勝於寒，則血肉腐敗，化為膿，膿潰之後，其瘡不瘥，故曰癰瘡。」<br>
<br>
癰瘡是指葡萄球菌侵害多個毛囊和皮脂腺而發生的感染。<br>
常發於頭頸後面及背部，糖尿病患者較易發病。<br>
初起時如粟，麻癢不適，拖延數日，即腫如拳大，約20 余日，即潰爛出黃，赤膿血許，就會喪生。<br>

<br><br><br><br>

<script>
	$(function() {
		var toc = $('#toc>ul');

		function makeLi(href, text) {
			return $('<li><a href="' + href + '" target="_self">' + text + '</a></li>');
		}
		function makenewLi(href, text) {
			return $('<a href="' + href + '" target="_self">' + text + '</a>');
		}

		$('div h3').each(function(i) {
			var chapter = $(this), chapterNumber = i + 1;

			toc.append(makeLi('#chapter-' + chapterNumber, chapter.text()));
			chapter.attr('id', 'chapter-' + chapterNumber);

			chapter.find('~h4').each(function(j) {
				var section = $(this), sectionNumber = j + 1;
				var sectionName = section.text();
	
				toc.append("-- ", makenewLi('#section-' + chapterNumber + "-" + sectionNumber, sectionName));
				section.attr('id', 'section-' + chapterNumber + "-" + sectionNumber);

				toc.append("<br>");
			});
		});

	});
</script>

<script>
  $(function() {
    var tocdetail = $('#tocdetail');

    function makeLi(text, href) {
      return $('<li><a href="' + href + '">' + text + '</a></li>');
    }

    $('ol li').each(function(i) {
      var sickdesp = $(this), sickdespNumber = i + 1;
      tocdetail.append(makeLi(sickdesp.text(), '#sickdesp-' + sickdespNumber));
      sickdesp.attr('id', 'sickdesp-' + sickdespNumber);
    });
  });
</script>


<script>
  $(function() {
    var tang = $('#tang');

    function makeLi(text, href) {
      return $('<a href="' + href + '">' + text + '</a>');
    }

    $('span').each(function(i) {
      var drugname = $(this), drugnameNumber = i + 1;
      tang.append(makeLi(drugname.text(), '#drugname-' + drugnameNumber), " . ");
      drugname.attr('id', 'drugname-' + drugnameNumber);
    });
  });
</script>

<script>
  $(function() {
    var topic = $('#topic');

    function makeLi(text, href) {
      return $('<a href="' + href + '">' + text + '</a>');
    }

    $('.topic').each(function(i) {
      var topicNo = $(this), topicNoNumber = i + 1;
      topic.append(makeLi(topicNo.text(), '#topicNo-' + topicNoNumber), " . ");
      topicNo.attr('id', 'topicNo-' + topicNoNumber);
    });
  });
</script>

</body>
</html>