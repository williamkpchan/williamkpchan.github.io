<base target="_blank"><html><head><title>重编丁甘仁醫案</title>
<meta http-equiv="Content-Type" content="text/html; charset=utf-8">
<meta name="viewport" content="width=device-width, initial-scale=1" />
<link rel="stylesheet" href="https://williamkpchan.github.io/maincss.css">
<script src="https://ajax.googleapis.com/ajax/libs/jquery/1.5/jquery.js"></script>
<script src="https://williamkpchan.github.io/lazyload.min.js"></script>
<script src='https://williamkpchan.github.io/mainscript.js'></script>
<script src="https://williamkpchan.github.io/commonfunctions.js"></script>
<script>
  var showTopicNumber = false;
  var topicEnd = ", ";
  var bookid = "重编丁甘仁醫案"
  var markerName = "h2"
</script>
<style>
body{width:80%;margin-left: 10%; font-size:24px;}
h1, h2 {color: gold;}
strong {color: orange;}
img {max-width:90%; display: inline-block; margin-top: 2%;margin-bottom: 1%; border-radius:3px;}
</style></head><body onkeypress="chkKey()"><center>
<h1>重编丁甘仁醫案</h1>
<a href="#mustWatch" class="red goldbs" target="_self">Must Watch!</a><br><br>
<div id="toc"></div></center><br><br>
<div id="mustWatch"><center><span class="red">MustWatch</span></center><br></div>
<pre><br><br>
重编丁甘仁醫案
作者 丁甘仁 朝代 民國 年份 公元1927年


<h2>馬序</h2>
丁甘仁先生，孟河名醫也，孟河故醫學淵藪，而先生獨超。

其再傳至濟萬君，箕裘弗替，衣缽克承，以祖庭心法之所得，分門別類，列為醫案，公諸當世，懸壺申江者有年矣。
丁卯夏，僕漫遊滬上，一見如故，名下無虛，察色觀豪，應手回春，斯固穎悟華淋，似飲上池之水，薪傳橘井，厭窺中古之書者矣。
嗣出所輯思補山房醫案見示，屬為之序文。
夫醫之為術，濟世活人，而世往往視為神秘，深隱莫測，如佛家之心印，道家之口訣，致使數千年之醫學，竟爾失傳。
至如扁鵲、華佗之流，史存其文，術亡其舊，於是西醫以解剖之精，研幾之審，起而代之，而中華醫術，勢將為時代之落伍者，良可慨也！濟萬君有鑑於此，感喟而興，振乃祖之心得，付梨棗而遍觀，成一家之言，為萬世之方，析疑辨難，矯未俗之膚受，苦心勤求，挽既失之國粹，此蓋為耶之慈善，墨之博愛，而吾儒之所謂仁者，愛人者也。


甘仁先生後起有人，精靈萬古，於茲益信已。


<u>丁卯嘉平月上浣日隴右馬福祥序</u>


<h2>王序</h2>
古方書之見於著錄者，有長桑君之禁方，葛洪肘後救卒方，陶宏景補肘後救卒備急方，孫思邈之千金方，以及華佗漆葉青黏之散，素女玉機金匱之藏，片羽吉光，珍為秘笈。

蓋醫之有方，猶吏之有課，史之有評，詩之有品，書之有斷，於以考鏡得失，鉤稽利病，非徒重空文以自見者比也。
周禮醫師歲終則稽其醫事，以制其食，十全為上，十失一次之，十失二又次之，十失三更次之，十失四為下。
所謂稽其醫事者，度亦去其方案，以驗其成績之良否耳。
宋代編輯名方，頒行天下郡國，述時疫之狀，至為纖悉。
慶曆中，範文正達言自京師以逮四方，學醫之人，皆聚而講習，以精其術。
黜庸謬，拯生靈，倬然為治道之助，其重視醫術，猶不失周禮之遺意。

夫醫之為道，至精且專，病者托其生命於醫師之手，呼吸之間，生死以之，故有不為良相之喻。
叔季以還，學術衰落，不獨於醫道然也，而脈不審樞闔，味不辨㕮咀，昧帷中之十指，忘涪上之六微，形上也而形下示之，陳陳相因，恬不為怪。
試過夫一閧之市，彼家和緩而戶岐區者，上者浮光掠影，幸而有瘳，自矜首功，不幸而否，亦不任咎，若是者，其用心至巧，而其弋大名也亦至速。
下焉者則直冥途擿埴，如大匠之操刀而割耳。
苟有能著書立說，本其平日學識經驗所得，明詔當世，以共事切磋者，則且心折而目笑存之，然而卒亦不數數覯，蓋醫道之難能而可貴也如此。
余頻季客海上，習習聞丁甘仁先生之名，客夏舊患便血症大劇，鎮海金君雪塍語余，非求治於丁先生不可，因為預言其處方治病事甚悉，乃驅車往訪，至則遇先生於門，蓋已日旰罷診矣。

越數日而訃至，匆匆一面，竟成千古，自悵求益之晚。
嗣乞其文孫濟萬診斷，不一月而所患若失。
濟萬之學，一出先生，過從既數，輒因濟萬而思及先生，以未得親炙為憾。
一日，濟萬出所集先生方案示余，以墨首之文相屬。
余受而讀之，恍若親承先生之緒論，證以金君所言，又往往而合，夙昔懷想，為之大慰。
夫醫非三世不專，非九折不精，先生之矯然自異，濟萬之恪守祖德，皆晚近所罕見，丁氏之以醫世其家也有以哉！昔扁鵲之治病也，飲藥三十日，視見垣一方，與科學家之所謂愛格司光者，照人臟腑，洞見癥結，將毋同？濟萬虛中劬學，鍥而不捨，行且媲美昔賢，寧止發揚家學，聊於此書，一發其凡。
若夫先生之勤味道腴，術擅活人，則精於醫者，類能道之，毋竢余之贅言云。


<u>丁卯十有一月元吉西神王蘊章謹序於秋平雲室</u>


<h2>夏序</h2>
醫何尚乎有案，案何尚乎有方，方者，效也；案者，斷也。

案有理有法，窮其因，詳其證，而斷以治。
方有君有臣，有正有反，有奇有偶，因其過，去其偏，而持乎平。
平即治，治即愈矣。
慨自長沙以降，名賢如鯽，著述之多，更僕難盡，至於今日，讀者不暇舉其名目，遑論其所說哉！即其說也，亦復各持一端，善於此者毀於彼，主於此者奴於彼，而更句繁語疊，篇重簡復，片言可盡，累卷難窮，雖妙語如環，動人耳目，而清談徒尚，無補實用。
論不能必其有用，用不能必其有效，徒使學者目眩耳迷、徘徊岐路，盡信書則不如無書，以有涯之生，致無窮之學，其不殆者寡矣。
博以求約，信而有徵，則醫案是尚。

蓋醫案之作，因證求因，以因求治，因治制方，以方觀效。
其效也，如鼓應桴，其不效也，如日月之食，非可以空言搪塞，敷語維持也。
後之學者，按圖以索，亦步以趨，損益成法，錯縱新意，因規矩以成方圓，舉一隅而得三反，其用宏，其效著矣。
案之佳者，首推清代，徐、尤、葉、薛，各有專精。
宅誦家傳，奉為鴻秘，惟精於此者拙於彼，癖於補者難於攻，殆所謂專精易深，眾善難求者歟。
甘仁丁先生，系出孟河，孟河固多名醫。

先生耳目所及，取精擷華，益復上追古人，窮研至理，熔古鑄今，內外兼善，蓋無病而不治，無治而不痊者也。
懸壺海上，戶限為穿，社會推為良工，醫界讓為巨擘。
紹庭几席追陪，謬承知己，誼同昆季，進於友師，磨琢切磋，獲益無既。
惜乎仁者不壽，先生遽歸道山，馬首難瞻，他山莫助，此紹庭所為嘻籲流涕者也。
乃者先生文孫濟萬，克承先志，收輯遺案，編訂成書。
以資後學之觀摩，以作同道之借鏡，意至善也。
辱承不棄，索序於余，慚余無學，不足以序先生，惟以為醫案之關係醫道也如此其巨，而先生之學問，為紹庭所深知，則此編之有益於同道、於後學，蓋無待乎燭照數計而龜卜矣，是為序。


<u>丁卯年冬月應堂夏紹庭謹撰</u>


<h2>王序</h2>
陰陽五行，參伍錯綜，迭相為用。
氣有偏勝，故理有扶抑，其間輕重疾徐，酌其盈，劑其虛，補其偏，救其弊，審察乎毫釐之際，批導乎隙窾之中，蓋戛乎其難哉。


先生以孟河宿學，為歇浦良師，其根柢之深，經驗之富，固不待贅言。

文孫濟萬來匯先生遺案成帙，將壽諸棗梨，徵序於余。
余笑曰：是殆以管蠡之見，窺天而測海也。
雖然，余嘗與先生相會診，見其虛衷抑己，恆心折焉。
今讀其所遺醫案，信乎先生之學，真能明陰洞陽。
酌其盈，劑其虛，補其偏，救其弊，而有功於後學也。
非根柢之深，經驗之富，其孰能與於斯。


<u>丁卯十月　古歙王仲奇謹撰</u>


<h2>曹序</h2>
予之得交甘仁先生也有年矣，先生嘗曰：道無術不行。

昔固聞而疑之，竊謂江湖術士，有時自秘其長，以要人重幣，醫雖小道，為病家生命所託，緩急死生，間不容髮，何處可用術者？先生曰：是有說焉，昔者卞和得良璞，獻之荊臺，楚王以為燕石也，三獻不受，卒刖卞和之足。
齊王好竽，雍門子抱琴立於王門，三年不得見，夫雍門子之琴誠善矣，其如王之不好何？夫交淺言深，取信良難，況在死生存亡之頃，欲求速效，授以猛劑，則病家畏；素不相習，漫推心腹，則病家疑；疑與畏交相阻，雖有上工良劑，終以棄置不用。
嗚呼！此亦荊臺之璞，王門之琴，卞和、雍門子所為痛心者也。
聞古之善醫者，曰和曰緩，和則無猛峻之劑，緩則無急切之功。
凡所以免人疑畏而堅人信心者，於是乎在，此和緩之所以名，即和緩之所以為術乎！先生之言如此，可以知所尚矣。
嗟夫！自金元四家而後，各執仲景一偏，以相牴牾，異說蜂起，統系亡失，葉、薛以來，幾於奄忽不振，先生愀然憂之。
每當診治，規定六經綱要，輒思求合於古，故其醫案，胸痹用栝蔞薤白，水氣用麻黃附子甘草，血證見黑色，則用附子理中，寒濕下利，則用桃花湯，濕熱則用白頭翁湯，陽明腑氣不實，則用白虎湯，胃家實，則用調胃承氣，於黃癉、則用梔子柏皮，陰黃則用附子，雖劑量過輕，於重症間有不應，甚或連進五六劑，才得小效，然此即先生之道與術，所以免人疑畏者也。
先生自去歲歸道山，文孫濟萬，將舉而付之剞劂，問序於予，予率性婞直，寧終抱卞和之璞，雍門之琴，以待真賞，於先生遺說，揹負良多，爰略舉大凡，俾讀先生醫案者，得以考焉。


<u>丁卯冬十一月穎甫曹家達謹序</u>


<h2>許序</h2>
半龍自畢業於中醫專校，即束裝還蘆墟。

乙丑春，丁師馳書相招，俾於廣益善堂施診。
半龍自顧學識譾陋，惴惴如不勝。
無何，千頃堂書肆索予《外科學大綱》，將以付之剞劂，予固不敢自信，因即就正丁師。
師慨然曰：予自寓滬以來，從遊者不下數百人，而於外科一道，研求者蓋寡。
今是編行世，不獨為吾門光，抑亦造福於病家者，殊匪淺鮮也。
越日，丁師為序文，辭意深摯，多所獎借。
明年六月，半龍以避暑，暫歸鄉井，丁師即於月杪謝世，嗚呼，可悲也已！今歲冬，文孫濟萬，將丁師外科醫案，屬為參校，予性疏懶，請謁之日常少，丁師乃不以為慢而優容之，又從而褒許之，今幾日耳，深情厚貌，猶在目前，而丁師之墓草宿矣，然則予之不能已於言者，蓋不惟泰山梁木之悲，亦聊以存知己之感也。


<u>丁卯十一月弟子許半龍敬書於中醫專校</u>


<h2>陶序</h2>
昔者淳于意嘗自錄治驗，上之史氏，以示治病之要，乃後世醫案之嚆矢也。

元明以降，此風大熾，而可傳之作，寥若晨星。
迫於近今，更渺不可得。
蓋駁雜而不醇，驗與不驗，不復計焉。
而箴於海上乃得丁師甘仁，師上追軒岐之奧旨，中發仲景之原理，晚得葉、王之治法，實昏夜之燭，空谷之音也。
惜以診務紛繁，席無暇暖，著作甚鮮，所存者惟醫案數卷而已。
文孫濟萬世兄，繩武祖德，不忍見手澤之湮沒，校讎付刊，嘉惠後學，其功誠不淺，而吾師之作，自此傳矣。
箴椎魯無文，不敢贊一辭，敬綴數言，聊志景仰云爾。


<u>丁卯季秋門人陶可箴謹序</u>


<h2>秦序</h2>
丁卯冬仲，秉臣世兄輯錄甘仁師醫案，問序於余，余再拜受之。

今世之所謂名醫者，有三術焉。
見病勢較重，即多防變推諉之辭，為日後愈則居功，變則諉過之地，此其一也；專選平淡和平之藥，動曰為某方所增損，以博穩當之名，可告無罪於天下，此其二也，和顏悅色，溫語婉詞，動效奴僕之稱，求媚於婦女庸愚之輩，使其至死不悟，此其三也。
三者之外，求見理明決，處方活潑，進而預定病勢之吉凶，先言愈期之早暮者，百不得一焉。
乃舉世悠悠，孰分涇渭之日，於海上得丁師甘仁，師於黃帝、岐伯、越人、元化之書，既多心得，而尤致力於仲景古訓。
嘗謂醫有二大法門，一為傷寒之六經病，一為金匱之雜病，皆學理之精要，治療之準則。
更旁及劉、李、朱、張、天士、盂英輩，歷代專集，比擬考求，發明其奧。

蓋不以術豪，而獨以積學自高，宜其別病處方。
展指上陽春，而沉寒忽散；潑壺中甘露，而元氣頓光。
有若洞垣之照，大還之丹，孟瀆海濱，咸化為春臺壽域矣。
不幸去歲以微疾易簀，大呂黃鐘，正音遽寂；茫茫宇宙，大覺焉求。
平居又以診務紛繁，著述鮮少，所存者僅喉科概要一卷而已。
門生故舊嗟嘆之餘，因倩文孫秉臣世兄邏輯歷年醫案，以資流傳。
秉臣世兄宿承家學，臨診多時，其收集者，自當較同儕富且稽也。
雖然，先大父又詞公以文學之暇，攻研醫籍，名被浦江東西，召樓奚丈鑄翁曾作讀內經圖贈之，迄今棄養垂十載，鄉人士遇疾苦，猶有稱道之者，家藏醫案盈尺，余僅輯數十紙刊諸醫學雜誌，久欲付刊專集，未能償願，以視秉臣世兄之孝思，不禁又興手澤之悲矣。


<u>門弟子上海秦之濟伯未甫敬撰</u>


<h2>丁甘仁先生別傳</h2>
丁君甘仁歿後，予既據生平實錄，為之撰述家傳。
然先生良醫也，以先生之緒論，為予所得聞者，及今不為論次，後將無有知者矣，為作別傳云。


甘仁先生既卒業於其鄉，初行道於蘇州，無所合，復東行之海上，乃大行。

既而問業於汪蓮石，汪令治傷寒學，於舒氏集註，最有心得。
由是凡遇雜證，輒先規定六經，然後施治。
嘗謂腦疽屬少陰，發背屬太陽，皆不當誤投寒涼，此其大較也。
又善易理。
嘗語予曰：夏至一陰生，易象為姤。
嗣是陰氣漸長，中陽漸虛，陽散於外，陰守於內，設持循而不亂，足以抵禦天陽，當無暑熱之病。

設或過於飲冷，中陽不支，乃有洞泄寒中，及寒霍亂諸證。
予因是悟附子理中及通脈四逆方治。
冬至一陽生，易象為復，嗣是陽氣漸長，里陰漸薄，陰寒在外，伏陽在內，設固閟而不耗，足以抵禦寒氣，則必無傷寒重證。
惟妄為作勞，陰液散亡，陰不勝陽，乃有冬溫之病。
予是以悟少陰有大承氣及黃連阿膠方治。
予曰：善。

先生於治病方藥，知無不言，言無不盡。
其論疔毒曰：熱毒暴發，頭面為重，甚有朝發而夕死者，鄉村求藥，去城市遼遠，一時不及措手，惟有速取野菊葉，搗汁飲之，渣塗患處，消腫最速。
予曏者於吳姓驗之。
又曰：凡濕毒在裡之證，正當祛之出表。
但既出於表，宜重用大小薊、丹皮、赤芍，以清血分餘毒，不獨外瘍為然，即歷節風亦無不然。
是說也，予近於戴姓婦人驗之。

又曰：凡心痛不可忍者，急用乳香、沒藥，酒水合煎，可以立止。
是說也，予於江姓縫工驗之。
又嘗言吳又可溫疫論，最得仲景微旨。
予問其故，先生曰：太陽篇云：本發汗而復下之，此為逆也，若先發汗，治不為逆。
本先下之，而復汗之，為逆，若先下之，治不為逆。
由前之說，則傷寒之治法也；由後之說，則溫熱之治法也。
予治夏秋之交熱病，亦屢驗之。
今先生往矣，惜乎相見日淺，緒論無多，故即夙昔所聞者，著之於篇，俾後生小子，知吉光片羽之大可珍惜焉。


<u>丁卯冬十二月世愚弟曹家達拜撰</u>


<h2><br><span class="orange">卷一</span></h2>

<h2>傷寒案</h2>
姜左　外寒束於表分，濕痰內蘊中焦，太陽陽明為病。
寒熱無汗，頭疼，胸悶泛惡，納穀減少，脈浮滑，苔白膩。
擬汗解化滯，重用表藥。
經云：體若燔炭，汗出而散。


淡豆豉（三錢）　赤茯苓（三錢）　炒枳殼（一錢五分）　淨麻黃（四分）　生薑（二片）　姜半夏（二錢）　六神麯（三錢）　青防風（一錢）　廣陳皮（一錢）　炒穀芽（三錢）　炒赤芍（一錢五分）

孔左　外邪襲於太陽，濕滯內阻中焦，有汗惡風不解，遍體痠疼，胸悶泛惡，腹內作脹。
宜疏邪解肌，化滯暢中。


川桂枝（八分）　仙半夏（二錢）　炒枳殼（一錢）　白蔻仁（八分）　炒赤芍（一錢五分）　陳廣皮（一錢）　大腹皮（二錢）　六神麯（三錢）　紫蘇梗（一錢五分）　苦桔梗（一錢）　赤苓（三錢）　制川樸（一錢）　生薑（二片）

張左　寒邪外束，痰飲內搏，支塞肺絡，清肅之令不行，氣機窒塞不宣，寒熱無汗，咳嗽氣喘，難於平臥，胃有蘊熱，熱鬱而煩躁，脈浮緊而滑，舌苔薄膩而黃。
宜疏外邪以宣肺氣，化痰飲而清胃熱，大青龍加減。


蜜炙麻黃（四分）　雲苓（三錢）　橘紅（八分）　炙款冬（一錢五分）　川桂枝（六分）　象貝母（三錢）　半夏（二錢）　石膏（三錢）　旋覆花（包，一錢五分）　杏仁（三錢）　生甘草（六分）

王左　脈郁數，苔薄膩尖紅，身熱不揚，煩躁不寐，時欲嘔，此無形之邪，與有形之痰滯互阻陽明，陽明經邪，不能外達也。
宜疏達伏邪，而化痰滯。


淡豆豉（三錢）　薄荷葉（一錢）　鮮竹茹（枳實同炒，三錢）　炒穀麥芽（各三錢）　黑山梔（一錢五分）　朱茯神（三錢）　荊芥穗（一錢五分）　象貝母（三錢）　淨蟬衣（一錢）　苦桔梗（一錢）　地枯蘿（三錢）　清炙枇杷葉（去毛、包，三張）

吳左　發熱不退，胸悶嘔吐，舌中有一條白苔，脈弦滑而數，太陽陽明未解，痰滯逗留，中焦氣滯，宣化失司。
當擬梔豉湯疏解表邪，溫膽湯蠲除痰飲，俾得邪從外解，飲從內化，則熱可退，而嘔吐自止。


淡豆豉（三錢）　黃芩（一錢五分）　半夏（二錢）　炒穀麥芽（各三錢）　赤芍（二錢）　生薑（一片）　川桂枝（四分）　竹茹（一錢五分）　陳皮（一錢）　雞金炭（一錢五分）　澤瀉（一錢五分）

袁右　傷寒兩候，太陽之邪未罷，陽明之熱已熾，熱熏心包，神明無以自主，發熱譫語，口渴欲飲，脊背微寒，脈浮滑而數，苔黃。
宜桂枝白虎，一解太陽之邪，一清陽明之熱。


川桂枝（五分）　仙半夏（二錢）　生甘草（四分）　連翹（三錢）　熟石膏（打，三錢）　炙遠志（一錢）　朱茯神（三錢）　知母（一錢五分）　生薑（一片）　紅棗（二枚）

李左　傷寒挾滯，太陽陽明為病，身熱十餘日不解，脊背微寒，脈浮滑而數，口乾不多飲，唇焦，苔薄膩而黃，五六日不更衣，太陽之邪未罷，陽明之熱熏蒸，腸中濁垢，不得下達。
擬桂枝白虎湯加減，疏太陽之邪，清陽明之熱，助以通腑，蓋陽明有胃實當下之條也。


川桂枝（五分）　生甘草（五分）　元明粉（一錢五分）　竹茹（一錢五分）　石膏（三錢）　栝蔞（三錢）　川軍（三錢）　半夏（一錢五分）　生薑（二片）　大棗（三枚）

狄右　傷寒兩候，壯熱無汗，譫語煩躁，舌焦無津，脈象沉數，肢反逆冷，五六日不更衣，此邪已化熱，由陽明而傳厥陰，陰液已傷，燥矢不下，有熱深厥深之見象，風動痙厥，恐在目前。
急擬生津清熱，下則存陰，以望轉機。


生石膏（四錢）　生甘草（五分）　肥知母（一錢五分）　鮮生地（六錢）　玄參（三錢）　鮮石斛（三錢）　郁李仁（研，三錢）　大麻仁（研，四錢）　天花粉（三錢）　茅蘆根（各一兩）　清寧丸（包煎，三錢）

二診　昨進生津清熱，下則存陰之劑，得便甚暢，壯熱漸減，微汗蒸蒸，四肢轉溫，書所謂裡氣通而表自和之意。
惟口乾欲飲，尚有譫語，舌上干糙未潤，少陰津液已傷，陽明伏熱尚熾，脈數未靜。
仍宜滋少陰之陰，清陽明之熱，冀其津生邪卻，始得入於坦途。


生石膏（四錢）　肥知母（一錢五分）　生甘草（五分）　天花粉（三錢）　鮮生地（六錢）　鮮石斛（三錢）　玄參（三錢）　川貝（二錢）　冬桑葉（二錢）　粉丹皮（二錢）　北秫米（包，三錢）　茅蘆根（各一兩）

三診　兩進生津清熱之劑，壯熱大減，譫語亦止，舌糙黑未潤，口乾欲飲，脈數溲赤，陰液被熱銷鑠，津無上承。
再擬甘涼生津，以清邪熱。


羚羊片（五分）　鮮生地（八錢）　鮮石斛（五錢）　生石膏（打，四錢）　冬桑葉（二錢）　玄參（三錢）　生甘草（五分）　肥知母（一錢五分）　粉丹皮（二錢）　大麥冬（三錢）　茅蘆根（各一兩）

四診　表裡之邪，均已大減，舌焦黑轉為紅絳，津液有來復之漸，邪熱有退化之機，脈數較和。
仍守甘涼生津，以清余焰。


西洋參（一錢）　鮮生地（八錢）　鮮石斛（五錢）　肥知母（一錢五分）　玄參（三錢）　大麥冬（三錢）　天花粉（三錢）　生甘草（五分）　桑葉（二錢）　粉丹皮（三錢）　川貝母（二錢）　北秫米（包，三錢）　茅蘆根（各一兩）

諸右　傷寒一候，經水適來，邪熱陷入血室，瘀熱交結，其邪外無向表之機，內無下行之勢，發熱惡寒，早輕暮重，神糊譫語，如見鬼狀，脅痛胸悶，口苦苔黃，少腹痛拒按，腑氣不行，脈象弦數，症勢重險，恐再進一步則入厥陰矣。
姑擬小柴胡湯，加清熱通瘀之品，一以和解樞機之邪，一以引瘀熱而下行，冀其應手為幸。


柴胡（一錢）　炒黃芩（一錢）　羚羊片（八分）　藏紅花（八分）　桃仁泥（包，一錢）　青皮（一錢）　絳通草（八分）　赤芍（三錢）　清寧丸（包，三錢）　生蒲黃（包，二錢）

王左　腎陰本虧，寒邪外受，太陽少陰同病，發熱微寒，遍體酸楚，腰痛如折，苔薄膩微黃，脈象尺弱，寸關浮緊而數。
太陽主一身之表，腰為少陰之府，風寒乘隙而入，營衛不能流通，兩感重症。
姑擬陽旦疏達表邪，以冀速解為幸。


川桂枝（五分）　蘇梗葉（各一錢五分）　北細辛（三分）　厚杜仲（一錢五分）　絲瓜絡（一錢五分）　蔥頭（三枚）　酒炒黃芩（一錢）　淡豆豉（三錢）　炙甘草（五分）　晚蠶沙（三錢）　生薑（兩片）

封左　診脈浮緊而弦，舌苔乾白而膩，身熱不揚，微有惡寒，咳嗽氣逆，十四晝夜不能平臥，咽痛淡紅不腫，兩顴赤色，據述病起於奪精之後，寒邪由皮毛而入於肺，乘虛直入少陰之經，逼其水中之火飛越於上，書曰戴陽重症也。
閱前方，始而疏解，前胡、薄荷、牛蒡、杏、貝之品，繼則滋養，沙參、石斛、毛燕、川貝，不啻隔靴搔癢，揚湯止沸。
夫用藥如用兵，匪勢凶猛，非勇悍之將，安能應敵也。
拙擬小青龍合二加龍骨湯，一以溫解寒邪，一以收攝浮陽，未識能挽回否？尚希明哲指教。


蜜炙麻黃（五分）　川桂枝（八分）　大白芍（三錢）　生甘草（八分）　熟附片（一錢五分）　牡蠣（煅，四錢）　花龍骨（四錢）　五味子（乾薑三分拌搗，一錢）　光杏仁（三錢）　仙半夏（三錢）　水炙桑皮（二錢）　遠志（八分）

服二劑後，氣喘漸平，去麻黃又服兩劑，顴紅退，即更方，改用平淡之劑調理，如杏、貝、甘、桔、茯神、桑皮、苡仁、冬瓜子、北秫米等，接服五六劑而痊。


姚左　傷寒兩感，太陽少陰為病。
太陽為寒水之經，本陰標陽，標陽郁遏，陽不通行，故發熱惡寒而無汗；少陰為水火之臟，本熱標寒，寒入少陰，陰盛火衰，完穀不化，故腹痛而洞泄。
胸悶嘔吐，舌苔白膩，食滯中宮，濁氣上逆，脈象沉遲而細，仲聖云：脈沉細，反發熱，為少陰病。
與此吻合，挾陰挾食，顯然無疑，症勢非輕。
姑宜溫經達邪，和中消滯。


淨麻黃（四分）　熟附子（一錢）　藿蘇梗（各一錢五分）　制川樸（一錢）　枳實炭（一錢）　仙半夏（二錢）　赤苓（三錢）　白蔻仁（研，八分）　六神麯（三錢）　生薑（一片）　乾荷葉（一角）

二診　服溫經達邪，和中消滯之劑，得微汗，惡寒發熱較輕，而胸悶嘔吐，腹痛泄瀉，依然不止，苔膩不化，脈沉略起，太陽之經邪，雖有外解之勢，少陰之伏邪未達，中焦之食滯互阻，太陰清氣不升，陽明濁氣不降也，恙勢尚在重途，還慮增劇。
仍守原法出入，擊鼓而進取之。


荊芥（一錢）　防風（一錢）　淡豆豉（三錢）　熟附子（一錢）　藿蘇梗（各一錢五分）　仙半夏（二錢）　生薑（二片）　枳實炭（一錢）　制川樸（一錢）　六神麯（三錢）　大腹皮（二錢）　酒炒　黃芩（一錢）　乾荷葉（一角）

三診　脈沉已起，惡寒已而身熱未退，泄瀉止而嘔惡胸悶。
渴喜熱飲，心煩少寐，舌轉灰膩，少陰之邪，已轉陽明之經，中焦之食滯，與素蘊之濕濁，互阻不化也，脈證參合，漸有轉機。
今擬透解陽明之經邪，宣化中焦之濕滯。


粉葛根（二錢）　淡豆豉（三錢）　嫩前胡（一錢五分）　藿香梗（一錢五分）　炒黃芩（一錢五分）　仙半夏（二錢）　枳實炭（一錢）　炒竹茹（一錢五分）　六神麯（三錢）　大腹皮（二錢）　赤茯苓（硃砂拌，三錢）　乾荷葉（一角）

四診　得汗，表熱大減，而裡熱尚熾，嘔惡止而胸脘不舒，渴喜冷飲，心煩少寐，小溲短赤，舌邊尖紅絳碎痛，苔轉薄黃，脈象濡數，良由寒已化熱，熱又傷陰，津少上承，心肝之火內熾，還慮劫液之變。
今擬生津清解而降浮火，邪卻津生，始得坦然。


天花粉（三錢）　生甘草（五分）　炒黃芩（一錢五分）　川雅連（四分）　連翹殼（三錢）　朱茯神（三錢）　江枳殼（一錢）　炒竹茹（一錢五分）　川貝母（二錢）　活蘆根（一尺）

五診　表裡之熱均減，渴喜冷飲，心煩少寐，小溲短赤，舌紅絳碎痛，糜點已起，脈左弦數，右濡數。
此陰液已傷，津乏上承，心肝之火內熾，伏熱蘊濕交蒸，病情變化，正難預料。
仍以滋液生津，引火下行。


西洋參（一錢五分）　生甘草（五分）　鮮生地（四錢）　川連（五分）　川通草（八分）　天花粉（三錢）　川貝（二錢）　連翹（三錢）　白薇（一錢五分）　北秫米（包，三錢）　鮮竹葉（三十張）　活蘆根（去節，一尺）

六診　熱勢漸退，舌糜亦化，佳兆也。
而心煩少寐，渴喜冷飲，脈數不靖，陰液傷而難復，虛火旺而易升，邪熱已解，余焰未清，仍守增液生津，引火下行，藥既獲效，毋庸更張。


原方加琥珀安寐丸（一錢五分），野薔薇花露（半斤），入煎。


賀右　傷寒兩感，挾滯交阻，太陽少陰同病。
惡寒發熱，頭痛無汗，胸悶腹痛拒按，泛惡不能飲食，腰痠骨楚，苔白膩，脈象沉細而遲。
病因經後房勞而得，下焦有蓄瘀也。
慮其傳經增劇。
擬麻黃附子細辛湯加味，溫經達邪，去瘀導滯。


淨麻黃（四分）　熟附片（一錢五分）　細辛（三分）　赤苓（三錢）　仙半夏（三錢）　枳實炭（一錢）　制川樸（一錢）　大砂仁（八分）　楂炭（三錢）　延胡索（一錢）　兩頭尖（酒浸、包，一錢五分）　生薑（三片）

二診　昨投麻黃附子細辛湯，去瘀導滯之劑，得暢汗，寒邪已得外達，發熱漸退，腹痛亦減，惟頭脹且痛，胸悶不思納食，脈象沉遲，舌苔薄膩，餘邪瘀滯未楚，陽氣不通，脾胃健運失司。
今制小其劑而轉化之。


川桂枝（五分）　炒赤芍（三錢）　紫蘇梗（一錢五分）　雲苓（三錢）　仙半夏（三錢）　枳實炭（一錢）　金鈴子（二錢）　延胡索（一錢）　大砂仁（八分）　炒穀麥芽（各三錢）　生薑（三片）

楊右　脈象浮弦，汗多如雨，惡風發熱不解，遍體骨楚，少腹痛拒按，舌苔薄而膩，病從房勞經後而得。
風入太陽，皮毛開而經腧閉，蓄瘀積而氣滯阻，即兩感之重症也。
亟宜溫經達邪，去瘀消滯，以冀應手乃吉。


川桂枝（八分）　白芍（二錢）　清炙草（八分）　熟附子（二錢）　雲茯苓（三錢）　砂仁（八分）　焦楂炭（三錢）　五靈脂（一錢）　兩頭尖（酒浸、包，一錢五分）　生薑（三片）

此症一劑而愈，故錄之。
明日以桂枝湯加和胃之品調之。


陳左　氣陰已傷，伏邪留戀，漸欲傳入少陰，虛陽易於外越，痰濕瀰漫中宮，清陽不能宣布，頗慮正虛邪實。
姑擬扶正達邪，宣化痰濕，俾太陰之邪，從陽樞外泄乃順。


潞黨參（三錢）　生甘草（八分）　廣陳皮（一錢五分）　熟附塊（二錢）　仙半夏（三錢）　熟穀芽（三錢）　軟柴胡（八分）　雲茯苓（三錢）　生薑（三片）　紅棗（五枚）

衛左　始由發熱惡寒起見，繼則表不熱而裡熱，口乾不欲飲，四肢逆冷，脈沉苔膩，加之嘔惡呃逆，大便不實。
外邪由太陽而陷於太陰，不得泄越，陽氣被遏，胃陽不宣也。
脈沉非表，為邪陷於裡之證。
四肢逆冷，經所謂陽氣衰於下，則為寒厥是也，傷寒內陷之重症。
姑擬四逆湯加減，通達陽氣，和胃降濁。


淡乾薑（五分）　丁香（四分）　川桂枝（八分）　六神麯（三錢）　炙甘草（五分）　柿蒂（三枚）　熟附子（一錢五分）　川樸（八分）　陳皮（一錢五分）　仙半夏（三錢）　熟穀芽（三錢）　生薑（三片）


<h2>風溫案</h2>
吳右　風溫秋燥之邪，蘊襲肺胃兩經。

肺主一身之氣，胃為十二經之長，肺病則氣機窒塞，清肅之令不行，胃病則輸納無權，通降之職失司，以故肌熱不退，業經旬余，咳嗽痰多，脅肋牽痛，口渴唇燥，穀食無味，十餘日未更衣，至夜半咳尤甚，不能安臥，象似迷睡。
子醜乃肝膽旺候，木火乘勢升騰，擾犯肺金，肺炎葉舉，故咳嗽脅痛肋痛若斯之甚也。
脈象左尺細數，左寸關浮弦而滑，右尺軟數，右寸關滑數不揚，陰分素虧，邪火充斥，顯然可見。
據述起病至今，未曾得汗，一因邪鬱氣閉，一因陰液虧耗，無蒸汗之資料。
脈症參合，症非輕淺，若進用汗法，則陰液素傷，若不用汗法，則邪無出路，顧此失彼，棘手之至，輾轉思維，用藥如用兵，無糧之師，利在速戰。
急宜生津達邪，清肺化痰，去邪所以養正，除暴所以安良，然乎否乎？質之高明。


天花粉（三錢）　光杏仁（三錢）　金銀花（三錢）　冬桑葉（三錢）　生甘草（八分）　川象貝（各二錢）　連翹殼（二錢）　淡豆豉（三錢）　嫩前胡（二錢）　薄荷葉（一錢）　冬瓜子（三錢）　黑山梔（一錢五分）　廣鬱金（一錢）　活蘆根（去節，一兩）　枇杷　葉露（二兩）

二診　風燥外受，溫從內發，蘊蒸肺胃兩經，以致肌熱旬余不退，咳嗽痰多，脅肋牽痛，不便轉側，口渴溲赤，夜半咳甚氣逆，直至天明稍安。

夜半乃肝膽旺時，木火乘勢升騰，擾犯於肺。
加之燥痰戀肺，肺炎葉舉，清肅之令不能下行，穀食衰少，十天不更衣，胃內空虛，腸中乾燥可知。
唇焦，舌不紅絳，但干而微膩，脈象兩尺濡數，兩寸關滑數無力。
經云：尺膚熱甚為病溫。
脈數者曰溫。
皆是伏溫熏蒸之見象，平素陰液虧損，溫病最易化熱傷陰，是陰液愈傷，而風溫燥痰為患愈烈也。
欲清其熱，必解其溫，欲化其痰，必清其火。
昨進生津解溫，清肺化痰之劑，脅痛潮熱雖則略平，余恙依然，尚不足恃，頗慮喘逆變遷。
今仍原意去表加清，清其溫即所以保其陰，清其燥即所以救其肺，未識能出險入夷否？鄙見若斯，擬方於後。


天花粉（三錢）　甘菊花（三錢）　冬桑葉（三錢）　川象貝（各二錢）　山梔（一錢五分）　生甘草（八分）　銀花（三錢）　連翹（一錢五分）　光杏仁（三錢）　竹茹（一錢五分）　絲瓜絡（一錢五分）　蘆根（去節，一兩）　竹油（一兩）　枇杷葉露（二兩）

三診　兩進清解伏溫，清化燥痰之劑，昨日申刻得汗不暢，伏溫有外達之勢，肌熱較輕，而未盡退，咳嗽脅痛氣逆亦覺輕減二三，固屬佳兆。
無如陰液虧耗之體，木火易熾，津少上承，肺失輸化之權，燥痰膠結難解，口乾欲飲，唇燥溲赤，脈象寸關滑數不靖，尺部無力，舌苔化而復薄膩，王孟英先生稱第二層之伏邪，有類乎斯，真陰如此之虧，溫邪若斯之重，安有不肌肉消瘦，皮毛憔悴者乎！所慮正不勝邪，虛則多變，尚未敢輕許無妨也。
昨方既獲效機，仍守原意出入。


天花粉（三錢）　薄荷葉（八分）　光杏仁（三錢）　鮮竹茹（一錢五分）　蘆根（去節，一兩）　生甘草（八分）　金銀花（三錢）通草（一錢）　川象貝（各一錢五分）　淡竹油（一兩）　冬桑葉（三錢）　連翹殼（一錢五分）　冬瓜子（三錢）　黑山梔（一錢五分）　枇杷葉（去毛、包，三張）

四診　連進清解伏溫，清燥化痰之劑。

午後申刻得汗兩次，伏溫有外解之象。
仲景云：陽明病欲解時，從申至戌上是也。
溫熱已去其七，咳嗽氣逆亦去其半，惟形神衰弱，唇燥口乾，睡則驚悸，小溲未清，右脈滑數較和，左脈弦數不靖，舌苔化而未淨。
此氣液素虧，肝熱內熾，肺胃兩經，受其摧殘，安能輸化津液，灌溉於五臟，灑陳於六腑哉？脈證參合，險關已逾，循序漸進，勢將入於坦途。
仍議清余焰以化痰熱，生津液而滋化源。
雖不更衣，多日不食，胃中空虛，腸中乾燥，雖有燥屎，勿亟亟於下也，即請方正。


天花粉（三錢）　光杏仁（三錢）　鮮竹茹（一錢五分）　黑山梔（一錢五分）　淡竹油（一兩）　生甘草（五分）　川象貝（各一錢五分）　金銀花（三錢）　知母（一錢五分）　活蘆根（去節，一尺）　冬桑葉（三錢）　朱茯神（三錢）　連翹殼（一錢五分）　通草（一錢）　枇杷葉（去毛、包，三張）

五診　身熱已去七八，咳嗽亦減五六，咳時喉有燥癢，鼻孔烘熱，口乾唇燥，舌苔化而未淨，肺金之風燥，尚未清澈；餘熱留戀，燥字從火，火灼津液為痰，書所謂火為痰之本，痰為火之標也。
右脈滑數較和，左脈弦數不靜。
陰液虧耗，肝火易熾，胃氣未醒，納穀減少，脈證參合，漸有轉機之象，倘能不生枝節，可望漸入坦途。
前方既見效機，仍守輕可去實，去疾務盡之義，若早進滋陰，恐有留邪之弊，拙見如此，即請明正。


淨蟬衣（八分）　光杏仁（三錢）　金銀花（三錢）　花粉（三錢）　炙兜鈴（一錢五分）　輕馬勃（八分）　川象貝（各一錢五分）　連翹（一錢五分）　生草（五分）　枇杷葉（去毛、包，三張）　冬桑葉（三錢）　栝蔞皮（三錢）　黑山梔（一錢五分）　竹茹（一錢五分）　蘆根（去節，一尺）

六診　病有標本之分，治有先後之別，病生於本者，治其本，病生於標者，治其標。

今治標以來，伏邪已解，肺炎亦消，咳嗽痰鳴，亦減六七。
惟陰分本虧，津少上承，余焰留戀氣分，肺金輸布無權，厥陽易於升騰，口乾唇燥，頭眩且痛，形神衰弱，小溲帶黃，舌苔化而未淨，皆系余燥為患。
燥字從火，火灼津液為痰，有一分之燥，則一分之痰不能清澈也。
左脈弦數已緩，右脈滑數亦和，恙已轉機，循序漸進，自能恢復原狀。
再清余燥以化痰熱，生津液以滋化源，俾得津液來復，則燥去陰生矣。


淨蟬衣（八分）　生甘草（五分）　生石決（五錢）　桑葉（三錢）　活蘆根（去節，一尺）　輕馬勃（八分）　光杏仁（三錢）　鮮竹茹（一錢五分）　冬瓜子（三錢）　枇杷葉（去毛、包，三張）　天花粉（三錢）　川象貝（各一錢五分）　炙兜鈴（一錢五分）　鉤藤（三錢）

張童　風自外來，溫從內發，風性屬陽，溫易化熱，熱盛生痰，風善上升，風溫痰熱，互蘊肺胃，發熱旬余，口乾欲飲，咳嗽氣粗，脅肋牽痛，熱痰矇蔽清竅，靈機堵窒，心主神明之所，變為雲霧之鄉，神識模糊，譫語妄言，起坐如狂，前醫疊投犀羚不應，其邪在氣，不在營也。
況按胸腹之間，似覺悶脹，內夾宿食，又可知也。
舌尖紅，苔薄膩黃，唇焦，脈滑數，傷寒大白雲：唇焦屬食積，腑行溏薄，不得徑用下達明矣。
脈診參合，痙厥之險，不可不慮。
姑擬辛涼清疏，以解伏氣，溫膽滌痰，而通神明，苟能神清熱減，自有轉機。


薄荷（一錢）　朱茯神（三錢）　廣鬱金（一錢五分）　天竺黃（二錢）　荸薺汁（沖，一酒杯）　銀花（四錢）　枳實（一錢五分）　象貝母（三錢）　鮮石菖蒲（五分）　保和丸（三錢）　連翹（二錢）　竹茹（一錢五分）　活蘆根（去節，一尺）　冬瓜子（三錢）

一劑神清，二劑熱減，三劑熱退而愈。


王幼　發熱八日，汗泄不暢，咳嗽痰多，煩躁懊憹，泛泛嘔惡，且抽搐有如驚風之狀，腑行溏薄，四末微冷，舌苔薄膩而黃，脈滑數不揚。

前師作慢驚治，用參、朮、苓、半、貝齒、竺黃、鉤鉤等，煩躁泛惡益甚。
此乃風溫伏邪，蘊襲肺胃，蓄於經絡，不能泄越於外，勢有內陷之象。
肺邪不解，反移大腸則便溏，陽明之邪不達，陽不通行則肢冷，不得與慢驚同日而語也。
況慢驚屬虛，豈有煩躁懊憹之理？即曰有之，當見少陰之脈證。
今種種病機，恐有痧疹內伏也，亟擬疏透，以冀弋獲。


荊芥穗（一錢五分）　粉葛根（二錢）　蟬衣（八分）　薄荷（八分）　苦桔梗（八分）　淡豆豉（三錢）　銀花炭（三錢）　連翹（一錢五分）　赤苓（三錢）　枳實炭（一錢五分）　炒竹茹（一錢五分）　藿香梗（一錢五分）

二診　服疏透之劑，得汗甚多，煩躁泛惡悉減。
面額項頸之間，有紅點隱隱，即痧疹之見象。
咳嗽痰多，身熱不退，舌質紅，苔薄膩而黃，脈滑數。
伏溫之邪，有外達之機，肺胃之氣，窒塞不宣。
仍從辛涼清解，宣肺化痰，冀痧透熱退則吉。


原方去豆豉，加紫背浮萍。


趙左　溫邪四天，身熱有汗不解，口渴欲飲，煩躁不安，脈濡數，舌黃，伏邪鬱於陽明，不得外達，慮其化火入營。
急宜清解伏溫，而化痰熱。


淡豆豉（三錢）　金銀花（三錢）　霜桑葉（三錢）　活蘆根（去節，一兩）　黑山梔（一錢五分）　連翹殼（一錢五分）　甘菊花（三錢）　鮮竹葉（三十張）　粉葛根（二錢）　天花粉（三錢）　象貝母（三錢）

孫女　初起身熱形寒，即鼻衄如湧，吐血盈碗，口乾不多飲，入夜煩躁不安，脈濡數，舌邊紅，苔薄膩。
伏溫之邪在營，逼血妄行，大忌驟用滋陰，恐溫邪不得從陽明而解也。


黑荊芥（一錢五分）　輕馬勃（八分）　連翹（一錢五分）　白茅　花根（三錢、兩札）　冬桑葉（三錢）　淡豆豉（三錢）　象貝母（三錢）　側柏炭（一錢五分）　粉丹皮（一錢五分）　竹茹（一錢五分）　黑山梔（一錢五分）　薄荷葉（八分）

復診　投藥兩劑，吐衄均止，身熱轉盛，苔膩稍化，脈仍濡數。
伏溫之邪，由營及氣，由里達表，佳象也。
仍與辛涼清解，以泄其溫。


薄荷（八分）　淡豆豉（三錢）　象貝（三錢）　連翹（一錢五分）　朱茯神（三錢）　赤芍（一錢五分）　桑葉（三錢）　黑山梔（一錢五分）　竹葉（三十張）　竹茹（一錢五分）　茅根（去節，一兩）

陳左　身熱及旬，咳嗽痰有腥味，大便不實，舌質紅，苔黃，脈滑數，白疹布而未透，風溫襲入肺胃，濕熱蘊蒸氣分，症勢非輕。
擬輕清宣解，輕可去實，千金葦莖加味。


淨蟬衣（八分）　生草（五分）　金銀花（三錢）　象貝母（三錢）　連翹（一錢五分）　生苡仁（三錢）　嫩前胡（一錢五分）　桔梗（五分）　冬瓜子（三錢）　赤芍（一錢五分）　桑葉（三錢）　蘆根（去節，五錢）　鮮荷葉（一角）　金絲荷葉（五張）

徐孩　發熱六天，汗泄不暢，咳嗽氣急，喉中痰聲漉漉，咬牙嚼齒，時時抽搐，舌苔薄膩而黃，脈滑數不揚，筋紋色紫，已達氣關。
前醫疊進羚羊、石斛、鉤藤等，病情加劇。
良由無形之風溫，與有形之痰熱，互阻肺胃，肅降之令不行，陽明之熱內熾，太陰之溫不解，有似痙厥，實非痙厥，即馬脾風之重症，徒治厥陰無益也。
當此危急之秋，非大將不能去大敵，擬麻杏石甘湯加減，冀挽回於什一。


麻黃（一錢）　杏仁（三錢）　甘草（一錢）　石膏（三錢）　象貝（三錢）　天竺黃（二錢）　鬱金（一錢）　鮮竹葉（三十張）　竹瀝（五錢）　活蘆根（去節，一兩）

二診　昨投麻杏石甘湯加減，發熱較輕，咬牙嚼齒抽搐均定，佳兆也。
惟咳嗽氣逆，喉中尚有痰聲，脈滑數，筋紋縮退，口乾欲飲，小溲短赤，風溫痰熱，交阻肺胃，一時未易清澈。
仍擊鼓再進。


麻黃（一錢）　杏仁（三錢）　甘草（一錢）　石膏（三錢）　象貝（三錢）　廣鬱金（一錢）　天竺黃（二錢）　兜鈴（一錢五分）　冬瓜子（三錢）　淡竹油（五錢）　活蘆根（去節，二兩）

三診　兩進麻杏石甘湯以來，身熱減，氣急平，嚼齒抽搐亦平，惟咳嗽痰多，口乾欲飲，小溲短赤，大便微溏色黃，風溫已得外解，痰熱亦有下行之勢，脈仍滑數，余焰留戀。
然質小體稚，毋使過之，今宜制小其劑。


淨蟬衣（八分）　川象貝（各一錢五分）　金銀花（三錢）　冬桑葉（三錢）　通草（八分）　杏仁（三錢）　炙遠志（五分）　連翹（一錢五分）　花粉（三錢）　兜鈴（一錢五分）　冬瓜子（三錢）　活蘆根（去節，一兩）　荸薺汁（一酒杯）

李左　壯熱一候，有汗不解，口渴煩躁，夜則譫語，脈洪數，舌邊紅中黃，伏溫化熱，蘊蒸陽明氣分，陽明熱盛，則口乾煩躁，上熏心包，則譫語妄言，熱勢炎炎，慮其入營劫津。
急擬白虎湯加味，甘寒生津，專清陽明。


生石膏（五錢）　連翹殼（三錢）　粉丹皮（一錢五分）　鮮竹葉（三十張）　肥知母（一錢五分）　黑山梔（一錢五分）　霜桑葉（三錢）　朱茯神（三錢）　生甘草（八分）　天花粉（三錢）　淡黃芩（三錢）　活蘆根（去節，一兩）

汪左　診脈沉細而數，苔薄黃，表熱不揚，而裡熱甚熾，神識昏糊，譫語妄言，甚則逾垣上屋，角弓反張，唇焦，渴不知飲，此溫邪伏營，逆傳膻中。
溫郁化火，火灼津液為痰，痰隨火升，矇蔽心包，神明無主，肝風驟起，風乘火勢，火借風威，所以見證如是之猖狂也。
脈不洪數，非陽明裡熱可比，厥閉之險，勢恐難免。
亟擬清溫熄風，清神滌痰，以救涸轍而滋化源，是否有當，質之高明。


鮮石斛（三錢）　犀角片（五分）　薄荷（八分）　朱茯神（三錢）　川貝（三錢）　花粉（三錢）　羚羊片（三分）　連翹（一錢五分）　江枳實（一錢）　竹茹（一錢五分）　天竺黃（一錢五分）　石菖蒲（八分）　竹瀝（沖，二兩）　紫雪丹（沖，四分）　

兩劑，風平神清，表熱轉盛，去紫雪、犀、羚，加芩、豉，重用銀、翹，數劑而安，伏溫由營達氣而解。


張左　發熱汗多，氣短而喘，脈數而亂，舌紅，暑熱傷津耗氣，肺金化源欲絕，肺為水之上源，肺虛不能下蔭於腎，腎不納氣，肺主皮毛，肺傷則衛氣失守，是以汗出甚多。
經云：因於暑，汗，煩則喘喝是也。
症勢危篤，勉擬生脈散，益氣生津，而清暑熱。


西洋參（三錢）　大麥冬（三錢）　鮮石斛（三錢）　清炙枇杷葉（三錢）　天花粉（三錢）　肥知母（一錢五分）　煅牡蠣（一兩）　浮小麥（一兩）

謝右　溫邪發熱八天，汗泄不暢，渴而引飲，神昏譫語，疊見呃逆，舌紅，脈沉數無力，陰液已傷，邪郁不達，暑熱痰濁互阻，木火夾沖氣上逆，胃氣不得下降，清竅被蒙，神明無以自主，症勢沉重。
急宜生津清溫，和胃降逆。


鮮石斛（五錢）　金銀花（三錢）　陳廣皮（一錢）　旋覆花（包，一錢五分）　淡豆豉（三錢）　連翹殼（一錢五分）　鮮竹茹（一錢五分）　天花粉（三錢）　黑山梔（一錢五分）　柿蒂（五枚）　炙遠志肉（八分）

雷右　身熱一候，有汗不解，咳嗽氣逆，但欲寐，譫語鄭聲，口渴不知飲，舌光紅乾涸無津，脈細小而數，右寸微浮而滑，此風溫伏邪，始在肺胃，繼則傳入少陰，陰液已傷，津乏上承，熱灼津液為痰，痰熱瀰漫心包，靈機堵塞，肺炎葉枯，有化源告竭之虞，勢已入危險一途。
勉擬黃連阿膠湯合清燥救肺湯加減，滋化源以清溫，清神明而滌痰，未識能挽回否？

蛤粉炒阿膠（三錢）　天花粉（三錢）　鮮生地（三錢）　天竺黃（二錢）　川雅連（五分）　冬桑葉（三錢）　鮮石斛（三錢）　光杏仁（三錢）　川貝（三錢）　淡竹瀝（沖，五錢）　冬瓜子（三錢）　蘆根（去節，一兩）　銀花露（一兩）　枇杷葉露（煎藥，二兩）

另飲去油清鴨湯，佐生陰液。


二診　昨進黃連阿膠湯合清燥救肺湯之劑，津液有來復之漸。
舌乾涸轉有潤色，神色較清，迷睡亦減，而裡熱依然，咳嗽氣逆，咯痰艱出，口乾欲飲，脈息如昨，數象較和。
伏溫燥痰，互阻肺胃，如膠似漆，肺金無以施化，小溲不通，職是故也。
昨法既見效機，仍守原意出入。


蛤粉炒阿膠（三錢）　桑葉（三錢）　鮮生地（三錢）　鮮石斛（三錢）　川貝（三錢）　光杏仁（三錢）　天花粉（三錢）　天竺黃（二錢）　生甘草（五分）　活蘆根（去節，一兩）　冬瓜子（三錢）　知母（一錢五分）　竹瀝（沖，五錢）　銀花露（一兩）　枇杷葉露（煎藥，二兩）

三診　投藥兩劑，神識已清，舌轉光紅，身熱較退，咳痰艱出，口乾欲飲，脈細滑帶數。
陰液傷而難復，肝火旺而易升，木叩金鳴，火爍津液為痰，所以痰稠如膠，而咳逆難平也。
仍擬生津清溫，潤肺化痰，俾能精勝邪卻，自可漸入坦途。


原方去知母、天竺黃、加青蒿梗（三錢）、嫩白薇（三錢）。


張左　發熱十二天，有汗不解，頭痛如劈，神識時明時昧，心煩不寐，即或假寐，夢語如譫，咽痛微咳，口乾欲飲，舌質紅苔黃，脈弦滑而數。
風溫伏邪，蘊襲肺胃，引動厥陽升騰，擾犯清空，陽升則痰熱隨之，矇蔽靈竅，頗慮痙厥之變。
亟擬清疏風溫，以熄厥陽，清化痰熱而通神明，如能應手，庶可轉危為安。


羚羊片（五分）　銀花（三錢）　朱茯神（三錢）　川象貝（各一錢五分）　菊花（三錢）　竹茹（一錢五分）　桑葉（三錢）　帶心連翹（一錢五分）　枳實（一錢五分）　天竺黃（二錢）　山梔（一錢五分）　茅根（去心，五錢）　鮮石菖蒲（五分）　珠黃散（沖服，二分）　淡竹瀝（沖服，一兩）

二診　神識已清，頭痛亦減，惟身熱未退，咽痛焮紅，咽飲不利，口乾溲赤，咳痰不爽，脈滑數，舌質紅苔黃。
風為陽邪，溫為熱氣，火為痰之本，痰為火之標。
仍從辛涼解溫，清火滌痰。


桑葉（三錢）　薄荷（八分）　連翹（一錢五分）　川象貝（各一錢五分）　天竺黃（二錢）　桔梗（八分）　菊花（三錢）　銀花（三錢）　山梔（一錢五分）　輕馬勃（八分）　生甘草（八分）　竹茹（枳實拌炒，二錢）　活蘆根（去節，一兩）　淡竹瀝（沖，五錢）

陸左　風溫伏邪，夾痰交阻，肺胃不宣，少陽不和，寒熱往來，咳嗽胸悶，甚則泛惡。
脈象弦滑，舌前半無苔，中後薄膩。
和解樞機，宣肺化痰治之。


前柴胡（各五分）　雲苓（三錢）　光杏仁（三錢）　炒穀麥芽（各二錢）　象貝（三錢）　苦桔梗（一錢）　橘紅（一錢）　冬桑葉（三錢）　枳實炭（三錢）　半夏（一錢五分）　炒竹茹（一錢五分）　冬瓜子（三錢）

復診　寒熱輕減，咳嗽痰多，口乾欲飲，五六日未更衣。
舌前半光繹，中後膩黃，脈數不靜，陰液已傷，陽明腑垢不得下達。
今擬存陰通腑，清肺化痰。


天花粉（三錢）　生草（六分）　象貝（三錢）　生枳實（一錢五分）　杏仁（三錢）　元明粉（一錢五分）　川軍（三錢）　冬瓜子（三錢）　炒枳殼（三錢）　干蘆根（去節，一兩）

許　咳嗽膺痛，身熱輕而復重，大便溏泄，舌苔灰膩而黃，脈滑數。
風溫伏邪，挾滯交阻，邪不外達，移入大腸。
擬葛根芩連湯加減。


粉葛根（二錢）　淡豆豉（三錢）　枳實炭（三錢）　酒黃芩（一錢五分）　炒銀花（四錢）　赤苓（三錢）　香連丸（一錢）　炒赤芍（一錢五分）　桔梗（八分）　荷葉（一角）　象貝母（三錢）

袁左　溫邪挾滯，陽明為病，發熱十天，口渴煩躁，譫語妄言，舌糙黃，六七日未更衣，脈象滑數有力，此濁垢不得下達之徵也。
法宜生津清溫，加栝蔞、大黃，以符仲景急下存陰之意。


粉葛根（二錢）　金銀花（三錢）　肥知母（一錢五分）　生甘草（八分）　生石膏（三錢）　天花粉（三錢）　全栝蔞（四錢）　玄明粉（一錢，同搗）　生軍（三錢）　鮮竹葉（三十張）　茅蘆根（去心、節，各五錢）

陳左　身熱四天，有汗不解，煩燥胸悶，入夜神糊譫語，苔黃脈數。
此無形之伏溫，與有形之痰濁互阻，清陽被灼，君主乃昏。
宜清溫滌痰，而安神明。


粉葛根（一錢五分）　天花粉（三錢）　黑山梔（一錢五分）　竹葉心（三錢）　金銀花（三錢）　鮮竹茹（一錢五分）　九節菖蒲（一錢）　荸薺汁（沖，一酒杯）　帶心連翹（三錢）　枳實炭（二錢）　炙遠志肉（五分）　活蘆根（去節，一兩）

祁左　冬溫伏邪，身熱十七天，有汗不解，咳嗽脅痛，甚則痰內帶紅，渴喜熱飲，大便溏泄。

前投疏表消滯，荊防敗毒、小柴胡、及葛根芩連等湯，均無一效。
今忽汗多神糊，譫語鄭聲，汗愈多則神識愈糊，甚則如見鬼狀。
苔干膩，脈濡細。
是伏邪不得從陽分而解，而反陷入少陰，真陽外越，神不守舍，陰陽脫離，不能相抱。
脈證參合，危在旦夕間矣。
急擬回陽斂陽，安定神志，冀望一幸。


吉林參鬚（一錢）　熟附片（一錢）　煅牡蠣（四錢）　花龍骨（三錢）　朱茯神（三錢）　炙遠志（二錢）　仙半夏（二錢）　生白朮（一錢五分）　浮小麥（四錢）　焦楂炭（二錢）　乾荷葉（一角）　炒苡仁穀芽（各三錢）

兩劑後即汗斂神清，去參、附、龍、牡，加炒淮山藥（三錢），川貝（二錢），又服二劑。
瀉亦止，去楂炭，加炒扁豆衣（三錢），藕節（三枚），即漸漸而痊。


董左　初起風溫為病，身熱有汗不解，咳嗽痰多，夾有紅點，氣急胸悶，渴喜熱飲，大便溏泄。
前師疊投辛涼清解，潤肺化痰之劑，似亦近理，然汗多不忌豆豉，泄瀉不忌山梔，汗多傷陽，瀉多傷脾，其邪不得從陽明而解，而反陷入少陰，神不守舍，痰濁用事，矇蔽清陽，氣機堵塞。
今見神識模糊，譫語鄭聲，汗多肢冷，脈已沉細，太谿、趺陽兩脈亦覺模糊，喉有痰聲，嗜寐神迷，與邪熱逆傳厥陰者，迥然不同，當此危急存亡之秋，陰陽脫離即在目前矣，急擬回陽斂陽，肅肺滌痰，冀望真陽內返，痰濁下降，始有出險入夷之幸，然乎否乎，質之高明。


吉林參（八分）　熟附片（八分）　左牡蠣（三錢）　花龍骨（三錢）　朱茯神（三錢）　炙遠志（一錢）　仙半夏（一錢五分）　川象貝（各二錢）　水炙桑葉皮（各一錢五分）　炒扁豆衣（三錢）　生薏仁（四錢）　冬瓜子（三錢）　淡竹瀝（一兩，生薑汁兩滴同沖服）　另真猴棗粉（二分）

二診　前方服後，肢漸溫，汗漸收，脈略起，原方加光杏仁三錢。


三診　肢溫汗收，脈亦漸起，陽氣已得內返，神識漸清，譫語鄭聲亦止，惟咳嗽痰多，夾有血點，氣逆喉有痰鳴，舌苔薄膩轉黃，伏溫客邪已有外達之機，痰濁逗留肺胃，肅降之令失司。
今擬清徹餘溫，宣肺化痰。


桑葉（一錢五分）　桑皮（一錢五分）　光杏仁（三錢）　川象貝（各一錢五分）　朱茯神（三錢）　炙遠志（一錢）　炙兜鈴（一錢）　生薏仁（三錢）　冬瓜子（三錢）　淡竹油（一兩）　猴棗粉（沖服，二分）　鮮枇杷葉（去毛、包，三錢）

四診　服兩劑後，咳嗽氣逆痰鳴，均已大減，咽喉乾燥，痰內帶紅，舌邊絳，苔薄黃，神疲肢倦，脈濡小而數，是肺陰暗傷，痰熱未楚。
今擬清燥救肺，化痰通絡。


蛤粉炒阿膠（一錢五分）　南沙參（三錢）　側柏炭（一錢）　竹茹（二錢）　藕節（二枚）　桑葉皮（各一錢五分）　粉丹皮（一錢五分）　甜光杏（三錢）　川象貝（各二錢）　栝蔞皮（二錢）　蜜炙兜鈴（一錢）　冬瓜子（三錢）　干蘆根（去節，一兩）　猴棗粉（二分）　竹瀝（沖，一兩）　枇杷葉露煎藥

二三劑漸次告愈。


原按：風溫冬溫，用參、附、龍、牡等，是治其變症，非常法也，蓋人之稟賦各異，病之虛實寒熱不一，傷寒可以化熱，溫病亦能化寒，皆隨六經之氣化而定。
是證初在肺胃，繼傳少陰，真陽素虧，陽熱變為陰寒，迨陽既回，而真陰又傷，故先後方法兩殊，如此之重症，得以挽回。
若猶拘執溫邪化熱，不投溫劑，仍用辛涼清解，如連翹、芩、連、竺黃、菖蒲、至寶、紫雪等類，必當不起矣，故錄之以備一格。



<h2>暑溫案</h2>
計左　暑溫一候，發熱有汗不解，口渴欲飲，胸悶氣粗，入夜煩躁，夢語如譫，小溲短赤，舌苔薄黃，脈象濡數。
暑邪濕熱，蘊蒸陽明，漫布三焦，經所謂因於暑煩則喘喝，靜則多言是也。
頗慮暑熱逆傳厥陰，至有昏厥之變。


清水豆卷（四錢）　青蒿梗（一錢五分）　天花粉（三錢）　朱茯神（三錢）　通草（八分）　黑山梔（一錢五分）　帶心連翹（三錢）　益元散（包，三錢）　青荷梗（一支）　竹葉心（三錢）　鬱金（一錢五分）　萬氏牛黃清心丸（一粒）

二診　暑溫九天，汗多發熱不解，煩悶譫語，口渴欲飲，舌邊紅苔黃，脈象濡數，右部洪滑。
良由暑濕化熱，蘊蒸陽明之裡，陽明者胃也，胃之支脈，貫絡心包，胃熱上蒸心包，擾亂神明，故神煩而譫語也。
恙勢正在鴟張，還慮增劇，今擬竹葉石膏湯加味。


生石膏（五錢）　茯苓（三錢）　鬱金（一錢五分）　仙半夏（一錢五分）　通草（八分）　竺黃（二錢）　鮮竹葉心（三錢）　益元散（包，三錢）　鮮石菖蒲（五分）　白茅根（去心，三錢）　荷梗（一支）　萬氏牛黃清心丸（一粒）

三診　神識漸清，壯熱亦減，原方去石膏、牛黃清心丸，加連翹心、花粉、蘆根。


方左　長夏酷熱，炎威逼人，經商勞碌，赤日中暑。
暑熱吸受，痰濁內阻，心包被蒙，清陽失曠，以致忽然跌僕，不省人事，牙關緊閉，肢冷脈伏。
暑遏熱鬱，氣機閉塞，脈道為之不利，中暑重症，即熱深厥深是也。
急擬清暑開竅，宣氣滌痰，以冀挽回。


薄荷葉（八分）　淨銀花（三錢）　連翹殼（三錢）　碧玉散（包，四錢）　廣鬱金（一錢五分）　川貝母（三錢）　天竺黃（二錢）　枳實炭（三錢）　炒竹茹（一錢五分）　鮮石菖蒲（一錢）　西瓜翠衣（三錢）　另蘇合香丸（研沖，一粒）　淡竹瀝（沖，五錢）

二診　服清暑開竅、宣氣滌痰之劑，神識已清，牙關亦開，伏脈漸起，而轉為身熱頭脹，口乾不多飲，胸悶不能食，舌苔薄黃，暑熱有外達之機，暑必夾濕，濕熱蘊蒸，有轉入陽明之象。
今擬清解宣化，以善其後。


炒香豉（三錢）　薄荷（八分）　銀花（三錢）　桑葉（三錢）　菊花（三錢）　鬱金（一錢）　黑山梔（一錢五分）　連翹（一錢五分）　枳實（一錢五分）　竹茹葉（各一錢五分）　六一散（包，三錢）　川貝（三錢）　西瓜翠衣（四錢）

謝右　秋涼引動伏暑，夾濕滯內阻，太陽陽明為病，寒熱無汗，頭脹且痛，胸痞泛惡，苔薄膩，脈濡數，邪滯互郁，胃氣不得下降也。
亟宜疏透伏邪，而化濕滯，以冀邪從外達，濕滯內化，不致增劇乃佳。


豆豉（三錢）　前胡（一錢五分）　半夏（三錢）　六曲（三錢）　薄荷（八分）　竹茹（一錢五分）　香薷（五分）　山梔（一錢）　桔梗（八分）　鮮藿香（一錢五分）　鮮佩蘭（一錢五分）　荷葉（一角）　炒枳實（一錢）

錢右　外受風涼，內蘊伏暑，暑必夾濕，濕與滯阻，陽明為病，發熱惡寒，胸痞泛惡，頭脹且痛，遍體酸楚，舌苔膩布，脈象濡數，邪勢鴟張，非易速解。
擬黃連香薷飲加減。


陳香薷（五分）　淡豆豉（三錢）　六神麯（三錢）　姜川連（四分）　炒枳實（一錢五分）　姜竹茹（一錢五分）　制川樸（八分）　仙半夏（一錢五分）　鮮藿香（一錢五分）　鮮佩蘭（一錢五分）　玉樞丹（沖服，三分）

李童　暑溫十天，身熱汗出不徹，渴不多飲，胸脘煩悶，口有甜味，苔薄膩黃，脈濡數。
暑必夾濕，伏於募原，既不能從陽明而解，亦不能從下焦而去，勢有欲發白㾦之象。
暑濕為黏膩之邪，最為纏綿。


香薷（八分）　青蒿梗（一錢五分）　淨蟬衣（八分）　江枳殼（一錢五分）　通草（八分）　川連（三分）　清水豆卷（三錢）　炒牛蒡（二錢）　鬱金（一錢五分）　赤苓（三錢）　鮮藿香（一錢五分）　鮮佩蘭（一錢五分）　甘露消毒丹（包，三錢）

榮左　伏暑秋溫，發熱兩候，早輕暮重，煩躁不寐，夢語如譫，鼻衄痰紅，口乾欲飲，大便溏薄色黃，汗泄不多，舌質紅苔黃。

此伏暑化熱，蘊蒸陽明之裡。
陽明者胃也，胃絡上通心包，胃熱上蒙清竅，心神不得安寧，故煩躁少寐，夢語如譫也。
鼻衄雖曰紅汗，究屬熱迫營分，逼血而妄行也。
脈象左弦數，右滑數。
參脈合證，陰液暗傷，邪熱猖獗，頗慮傳入厥陰，致神昏痙厥之險。
急宜甘寒生津，清解伏暑，冀營分之熱，能得從氣分而解為幸。


天花粉（三錢）　朱茯神（三錢）　粉葛根（一錢五分）　鮮竹茹（二錢）　益元散（包，三錢）　金銀花（五錢）　酒炒黃芩（一錢）　冬桑葉（二錢）　連翹殼（三錢）　川雅連（五分）　白茅根（去心，三紮）

二診　昨投清溫生津之劑，身熱略減，夜寐稍安，鼻衄亦止，而口乾欲飲，胸悶懊憹，難以名狀，汗泄不多，舌質紅，苔黃，脈數依然，良由暑溫之熱，仍在陽明之裡，未能達到氣分，勢欲蒸發白㾦之象，陰液暗傷，無作汗之資料，還慮增劇。
溫邪有汗而再汗之例，仍宜甘寒生津，解肌清溫，冀望正勝邪卻，始能入於坦途。


天花粉（三錢）　粉葛根（五錢）　粉丹皮（二錢）　鮮石斛（三錢）　清水豆卷（四錢）　雞蘇散（包，三錢）　熟石膏（打，三錢）　冬桑葉（二錢）　連翹殼（三錢）　鮮竹葉（三十張）　活蘆根（去節，一尺）　北秫米（包，三錢）

三診　連進生津清溫，服後熱勢反增。
渴欲引飲，飲後得汗甚暢。
白㾦布於胸腹之間，至天明時熱勢始減，胸悶漸舒，脈數稍和，即是正勝邪卻之機。
既已獲效，仍守原法擴充。


天花粉（三錢）　生甘草（六分）　連翹殼（三錢）　鮮石斛（三錢）　嫩白薇（一錢五分）　生石膏（打，三錢）　仙半夏（一錢五分）　川貝母（二錢）　通草（八分）　鮮竹葉（三十片）　白茅根（去心，兩紮）　北秫米（包，三錢）

四診　身熱大減，汗泄溱溱，白㾦密布腹臍之間，伏暑濕熱已得外達。
惟咳痰帶紅，睡醒後口舌乾燥，神疲肢倦，小溲頻數不爽，溺時管痛，脈象濡數不靜，舌質淡紅，此陰液已傷，木火易升，肺金化源受傷，不能下及州都，陽明之蘊熱，尚留戀為患也。
仍擬竹葉石膏湯加減，生津液以滋化源，清陽明而息余焰。


西洋參（一錢五分）　朱茯神（三錢）　川通草（八分）　活蘆根（去節，一尺）　生石膏（打，三錢）　川貝母（二錢）　粉丹皮（二錢）　北秫米（包，三錢）　鮮竹葉（三十張）　生甘草（六分）　天花粉（三錢）　冬桑葉（二錢）　滋腎通關丸（包煎，一錢五分）

五診　身熱已退，白㾦密布甚多，口舌乾燥亦減，伏暑之熱有肅清之漸，而小溲尚未爽利，咳痰色黃，脈象濡數無力，舌淡紅，肺胃餘熱留戀，氣化不及州都也。
仍擬甘寒生津，養胃清肺，以善其後。


西洋參（一錢五分）　朱茯神（三錢）　冬桑葉（二錢）　冬瓜子（三錢）　活蘆根（去節，一尺）　生甘草（八分）　川貝母（三錢）　粉丹皮（一錢五分）　北秫米（包，三錢）　金石斛（二錢）　栝蔞皮（三錢）　嫩白薇（一錢五分）　通天草（八分）　滋腎通關丸（包煎，一錢五分）

何女　秋溫伏暑，延今三候，初起吐血衄血，繼則身灼熱無汗，熱盛於夜，譫語妄言，口渴欲飲，七八日未更衣，舌焦糙無津，唇色紫暗，脈象弦滑而數，紅白疹雖現即隱，咳嗆痰內帶紅，良由伏溫由營及氣，由里及表，表未得汗，仍傳於裡，裡熱熾盛，少陰之陰液被劫，津無上承，陽明經熱未得外解，腑中燥屎不得下行，腑熱熏蒸心包，神明無以自主，手指震動，肝風欲起，痙厥之變，即在目前矣。
急擬生津解肌，下則存陰，表裡兩治，以望轉機。


鮮生地（六錢）　天花粉（三錢）　熟石膏（打，三錢）　川貝母（三錢）　茅蘆根（去心節，各一兩）　京玄參（三錢）薄荷葉（八分）　生甘草（五分）　枳實炭（一錢）　鮮石斛（四錢）　粉葛根（一錢）　全栝蔞（切，四錢）　玄明粉（一錢五分，同搗）　鮮竹茹（二錢）　清寧丸（包，三錢）

二診　投生津解肌，下則存陰之劑，已服兩帖，微微得汗，腑垢已得下行，所下之垢，色紫黑甚暢，灼熱略衰，譫語亦減，而咳嗆咯痰不出，痰內帶紅，耳聾失聰，口乾欲飲，舌糙黑已減，脈尚弦數，唇焦而裂，此少陰陰液已傷，陽明伏暑化熱，灼津液而為痰，痰阻肺絡，清肅之令不行，木火升騰，擾犯清竅，雖有轉機之兆，尚未敢輕許無妨。
今擬人參白虎湯合清營增液湯加減，清營涼氣，肅肺化痰，能得精勝邪卻，即可望出險入夷。


西洋參（一錢五分）　鮮生地（五錢）　肥知母（二錢）　連翹殼（三錢）　鮮竹葉（三十張）　生石膏（打，四錢）　京玄參（三錢）　川貝母（三錢）　粉丹皮（二錢）　生甘草（八分）　鮮石斛（三錢）　朱茯神（三錢）　枳實炭（八分）　活蘆根（去節，一尺）

三診　人參白虎湯、清營增液湯又服二劑，灼熱已減其半，神識亦清，舌焦黑已退，轉為紅絳，脈左弦數，右濡滑而數，睡則驚悸，耳聾口渴，咳嗆咯痰不爽，痰中夾血，津液有來復之漸，暑熱有退避之勢。
余焰爍液為痰，膠阻肺絡，木火升騰，擾犯清空，合脈論證，已有出險入夷之佳象。
再議生津泄熱，清肺化痰。


西洋參（一錢五分）　肥知母（一錢五分）　冬桑葉（二錢）　朱茯神（三錢）　活蘆根（去節，一尺）　生甘草（六分）　青蒿梗（一錢五分）　生石膏（打，三錢）　天花粉（三錢）　粉丹皮（二錢）　川貝母（三錢）　生石決（八錢）　嫩白薇（一錢五分）　鮮藕（切片入煎，四兩）

四診　身灼熱已去七八，惟咳嗆咯痰不爽，口渴不多飲，痰中之血，兩日不見，耳鳴失聰，脈左弦小而數，右濡滑而數，舌絳紅，腎陰胃液難復，木火易於上升，餘波未盡，肺金清肅之令不行，況值燥令，燥從火化，火未有不剋金也。
再宜甘涼濡潤，生津泄熱，清肺化痰。


西洋參（一錢五分）　生甘草（八分）　水炙桑葉皮（各一錢五分）　生石決（八錢）　朱茯神（三錢）　天花粉（三錢）　肥知母（一錢五分）　粉丹皮（一錢五分）　嫩白薇（一錢五分）　北秫米（包，三錢）　冬瓜子（三錢）　活蘆根（去節，一尺）　枇杷葉露（後入，四兩）

茅童　溫邪夾濕，發熱十三天，汗泄不暢，口乾欲飲，舌質紅，罩薄膩，左脈弦數，右脈濡數。
前醫早進白虎湯，致邪陷太陰，清氣不升，大便溏薄，日夜十餘次，小溲短赤，心煩少寐，熱勢加劇，病情非輕。
擬解肌疏邪，而理中土，仲聖謂里重於表者，先治其里，仿此意化裁。


粉葛根（二錢）　炮薑炭（四分）　炒潞黨（三錢）　生白朮（二錢）　生甘草（五分）　赤苓（三錢）　金銀花（三錢）　山楂炭（三錢）　炒車前子（包，三錢）　戊己丸（包，二錢）　鮮荷葉（一角）

二診　昨進理中湯加減，大便溏泄漸止，而發熱依然，口乾欲飲，舌轉紅絳，脈象弦數，汗泄不通。
此氣分之溫未罷，營分之熱內熾，濕化為燥，燥亦傷陰，津乏上承，今擬清營透氣，兼顧中土。


天花粉（三錢）　炒銀花（三錢）　赤苓（三錢）　冬桑葉（三錢）　煨葛根（一錢五分）　生白朮（二錢）　粉丹皮（一錢五分）　扁豆衣（三錢）　生甘草（五分）　白薇（一錢五分）　鮮荷葉（一角）　白茅根（五錢）

三診　昨進清營透氣，兼顧中土之劑，身熱漸減，又見鼻紅，雖曰紅汗，究屬熱遏營分，逼血上行。
舌紅絳，脈弦數不靜，陰分已傷，肝火內熾，濕從燥化，陽明之溫，尚未清徹也。
既有效機，再進一籌出入。


鮮生地（三錢）　炒銀花（三錢）　赤苓（三錢）　桑葉（三錢）　天花粉（二錢）　生白朮（二錢）　粉丹皮（一錢五分）　川貝（二錢）　生甘草（五分）　白薇（一錢五分）　炒扁豆衣（三錢）　北秫米（包，三錢）　鮮荷葉（一角）　茅根（去心，五錢）

陳左　濕溫已延月餘，潮熱時輕時劇，渴喜熱飲。
白㾦亦布，譫語鄭聲，小溲渾赤，脈象虛滑而數，舌質紅潤，唇燥，此乃氣陰已傷，伏邪濕熱留戀陽明，上蒙清竅，神明無以自主也，脈證參合，已入危險一途。
亟宜扶正宣邪，苦化濕熱，以望轉機。


黨參（三錢）　朱茯神（三錢）　川雅連（三分）　川貝母（三錢）　銀柴胡（一錢）　炙遠志肉（五分）　細木通（五分）　天竺黃（二錢）　白薇（一錢五分）　紫貝齒（三錢）　仙半夏（一錢五分）　北秫米（包，三錢）　益元散（包，三錢）


<h2>濕溫案</h2>
李左　濕溫四天，身熱有汗不解，胸痞泛惡，口乾不多飲，舌苔薄膩而黃，脈濡滑而數。
伏邪濕熱，漫布三焦，氣機不宣，痰濁交阻，胃失降和。
治宜宣氣淡滲。


光杏仁（三錢）　清水豆卷（四錢）　鮮竹茹（一錢五分）　江枳實（一錢五分，同炒）　茯苓皮（三錢）　通草（八分）　白蔻仁（一錢）　塊滑石（三錢）　佛手露（沖，一兩）　生熟苡仁（各三錢）　仙半夏（一錢五分）　酒炒黃芩（一錢五分）　鮮藿香佩蘭（各一錢五分）

俞左　濕溫五天，身熱不解，有汗惡風，遍體骨楚，胸悶泛惡，不能飲食，舌苔膩布而垢，脈象濡遲。
伏溫夾濕夾滯，互阻中焦，太陽表邪郁遏，太陰里濕瀰漫，清不升而濁不降，胃乏展和之權，邪勢正在鴟張。
擬五苓合平胃散加減。


川桂枝（八錢）　赤豬苓（各三錢）　澤瀉（一錢五分）　清水豆卷（四錢）　制川樸（一錢）　陳皮（一錢）　半夏（一錢）　製蒼朮（一錢）　枳實炭（一錢）　六神麯（三錢）　鮮藿梗（一錢五分）　鮮佩蘭（一錢五分）

王左　溫邪暑濕，夾滯互阻，太陰陽明為病。
發熱五天，有汗不解，胸痞泛惡，腹痛痢下，日夜四、五十次。
舌尖絳，中厚灰膩而黃，脈象滑數有力。
暑為天之氣，濕為地之氣，暑濕蘊蒸陽明，濕滯鬱於腸間，氣機窒塞，胃失降和，濕溫兼痢之重症。
姑宜泄氣分之伏邪，化陽明之垢濁，表裡雙解，通因通用之意。


炒香豉（三錢）　銀花炭（四錢）　六神麯（三錢）　炒竹茹（一錢五分）　黑山梔皮（一錢五分）　扁豆衣（三錢）　焦楂炭（三錢）　青陳皮（各一錢五分）　酒炒黃芩（一錢五分）　仙半夏（一錢五分）　鮮藿香（一錢五分）　炒赤芍（一錢五分）　鮮佩蘭（一錢五分）　枳實導滯丸（包，三錢）

李左　伏邪濕熱，蘊蒸氣分，漫布三焦。

身熱早輕暮重，已有旬余，白疹布而不多，濕熱原有暗泄之機。
無如入夜夢囈，如譫語之狀，亦是濕熱熏蒸清竅所致。
口乾溲赤，大便溏薄，熱在陽明，濕在太陰，經所謂熱搏注泄是也。
吳鞠通先生云：濕溫之症，氤氳黏膩，非易速解，慮其纏綿增劇。
擬葛根黃芩黃連湯加味，解肌清溫，苦化濕熱。


粉葛根（二錢）　朱茯神（三錢）　炒麥芽（三錢）　朱燈心（三紮）　酒炒黃芩（一錢五分）　炒銀花（三錢）　通草（八分）　水炒川連（三分）　連翹殼（一錢五分）　淨蟬衣（八分）　雞蘇散（包，三錢）　青荷梗（一枝）　鮮竹葉（三十張）

王右　濕溫身熱兩候，有汗不解，早輕暮重，口乾不多飲，紅疹白㾦，布於胸膺之間。
脈數，苔灰黃，伏邪濕熱，蘊蒸氣分，漫布三焦。
葉香岩先生云：濕熱為黏膩之邪，最難驟化，所以身熱久而不退也。
宜以宣化。


淨蟬衣（八分）　茯苓皮（三錢）　香青蒿（一錢五分）　荷梗（一支）　熟牛蒡（二錢）　通草（八分）　嫩白薇（一錢五分）　黑山梔（一錢五分）　清水豆卷（三錢）　六一散（包，三錢）　酒炒黃芩（一錢五分）

楊左　濕溫七天，身熱有汗不解，午後入夜尤甚，口苦而干，渴不多飲，脈濡滑帶數，舌苔薄膩，伏邪蘊濕，逗留膜原，少陽陽明為病。
前進達原宣化不應，今擬柴葛解肌加味。


軟柴胡（八分）　清水豆卷（四錢）　仙半夏（一錢五分）　六一散（包，三錢）　粉葛根（一錢五分）　赤苓（三錢）　六神麯（三錢）　澤瀉（一錢五分）　甘露消毒丹（包，四錢）

二診　服藥兩劑，身熱較前大減，胸脘不舒，納減少寐，餘邪濕熱未楚，胃不和則臥不安也。
脈濡滑，苔薄膩微黃。
今擬芳香淡滲，以靖余氛，更當避風節食，不致反復為要。


清水豆卷（四錢）　佩蘭葉（一錢五分）　仙半夏（一錢五分）　炒枳殼（一錢）　廣藿香（一錢五分）　赤茯苓（三錢）　炒秫米（三錢）　炒麥芽（四錢）　通草（八分）　益元散（包，三錢）　佛手（八分）　甘露消毒丹（包，四錢）

馮左　濕溫三候，身熱有汗不解，胸痞泛惡，臍腹作脹，兩足痿軟不能步履，苔膩脈濡。
濕邪自下及上，自外入內，蓋腳氣之重症也。
若加氣喘，則危殆矣，急擬逐濕下行。


清水豆卷（四錢）　陳廣皮（一錢）　製蒼朮（一錢）　制川樸（一錢）　仙半夏（二錢）　枳實炭（一錢）　赤茯苓（三錢）　淡吳萸（五分）　大腹皮（二錢）　木防己（二錢）　陳木瓜（三錢）　生苡仁（四錢）　生薑（三片）

範童　初患間日瘧，寒短熱長，繼因飲食不節，轉成濕溫。
身熱早輕暮重，熱盛之時，神識昏糊，譫語妄言，胸痞悶泛惡，腑行不實，舌苔灰膩滿布，脈象滑數，良由伏溫夾濕夾滯，蘊蒸生痰，痰濁矇蔽清竅，清陽之氣失曠，與陽明內熱者，不可同日而語也，頗慮傳經增變。
擬清溫化濕，滌痰消滯，去其有形，則無形之邪，自解散。


豆豉（三錢）　前胡（一錢五分）　乾葛（一錢）　銀花（三錢）　連翹（三錢）　赤苓（三錢）　半夏（二錢）　藿香佩蘭（各一錢五分）　炒枳實（一錢五分）　荷葉（一角）　竹茹（姜炒，一錢五分）　神麯（三錢）　菖蒲（八分）

二診　服前方以來，諸恙漸輕，不過夜有夢語如譫之象。
某醫認為暑令之恙，暑熱熏蒸心包，投芩、連、益元散、竹葉、茅根等，變為泄瀉無度，稀粥食升，猶不知飽，渴喜熱飲，身熱依然，舌灰淡黃，脈象濡數，此藜藿之體，中氣本虛，寒涼太過，一變而邪陷三陰，太陰清氣不升，濁陰凝聚，虛氣散逆，中虛求食，有似除中，而尚未至除中也。
陰盛格陽，真寒假熱，勢已入於險境。
姑仿附子理中合小柴胡意，冀其應手則吉。


熟附塊（一錢五分）　炒潞黨（二錢）　炮薑炭（六分）　炒冬朮（二錢）　炙草（四分）　雲茯苓（三錢）　煨葛根（一錢五分）　軟柴胡（七分）　仙半夏（二錢）　陳皮（一錢）　炒穀芽苡仁（各三錢）　紅棗（二枚）　荷葉（一角）

三診　溫運太陰，和解樞機，連服三劑，身熱泄瀉漸減，脹滿亦鬆，脘中雖飢，已不多食，均屬佳境。
而神疲倦怠，渴喜熱飲，舌淡黃，脈濡數無力，中虛脾弱，飲水自救。
效方出入，毋庸更張。


炒潞黨（二錢）　熟附片（一錢）　炮薑炭（五分）　雲苓（三錢）　炙草（五分）　大砂仁（八分）　陳皮（一錢）　炒穀芽苡仁（各三錢）　炒白朮（二錢）　荷葉（一角）

又服三劑，加炒淮藥（三錢）。


原按：此症驟見似難著手，然既瀉而腹仍膨，則非實脹，已可概見。
苔灰淡黃，脈象濡數，俱是假熱，所謂不從脈而從症也。


費左　濕溫三候，初病足背濕熱結毒起見，腐潰不得膿，瘡旁四周腫紅焮痛，寒熱晚甚，夢語如譫。
前醫疊投寒涼解毒，外瘍雖見輕減，而加呃逆頻頻，胸痞泛惡，口有酸甜之味，不能飲食，渴不欲飲，口舌糜腐，小溲短赤，脈象濡滑而數。
良由寒涼太過，濕遏熱伏，熱處濕中，胃陽被遏，氣機窒塞，已成壞症。
議進辛以開之，苦以降之，芳香以宣之，淡滲以利之，複方圖治，應手乃幸。


仙半夏（二錢）　淡吳萸（一分）　鬱金（五錢）　通草（八分）　清水豆卷（四錢）　枳實炭（一錢）　川雅連（四分）　姜竹茹（五錢）　柿蒂（五枚）　鮮藿香（五錢）　鮮佩蘭（五錢）　鮮枇杷葉（去毛、包，三張）

二診　連服辛開苦降，芳香淡滲之劑，呃逆止，泛惡亦減，胸痞噫氣，口舌糜腐依然，口有酸甜之味，身熱起伏無常，小溲短赤，脈象濡數。
濕熱為黏膩之邪，最難驟化，膠阻於中，則胸痞噫氣，熏蒸於上，則口有酸甜，三焦決瀆無權，則小溲短赤，白疹不現，邪無出路。
前方既見合度，循序前進，以圖後效。


仙半夏（五錢）　左金丸（包，五分）　清水豆卷（四錢）　通草（八分）　枳實炭（一錢）　炒竹茹（二錢）　茯苓皮（三錢）　鮮藿佩（各五錢）　柿蒂（五枚）　枇杷葉（去毛、包，五張）　滋腎通關丸（包煎，五錢）

三診　嘔惡止，胸痞未舒，口舌糜腐亦減，白疹漸現，伏邪濕熱，已有暗泄之機。
十餘日未更衣，小溲短赤，身熱臨晚似劇，脈濡數。
申酉為陽明旺時，陽陰腑垢不得下達，三焦之餘濕，一時未易清澈。
再守原法，加入通幽潤腸之品，腑垢得去，則經中之餘熱，自無形默化也。


仙半夏（四錢）　川連（四分）　青蒿梗（五錢）　白薇（五錢）　清水豆卷（四錢）　全栝蔞（切，四錢）　郁李仁（研，三錢）　大麻仁（研，三錢）　枳實炭（一錢）　炒竹茹（五錢）　鮮佩蘭（四錢）　滋腎通關丸（包煎，五錢）

四診　腑氣已通，諸恙均平。
今且調其胃氣，宣化余濕，更當節飲食，以杜反復。


南沙參（三錢）　青蒿梗（五錢）　白薇（五錢）　清水豆卷（三錢）　鮮佩蘭（五錢）　仙半夏（五錢）　江枳殼（一錢）　竹茹（五錢）　通草（八分）　鮮枇杷葉（四張）　生熟穀芽（各三錢）　滋腎通關丸（包，五錢）

徐右　伏溫夾濕，陷入厥陰，神識昏糊，牙關緊閉，四肢逆冷，唇燥而焦，胸悶嘔吐，飲食不進，濕熱釀成濁痰，互阻中焦，胃失降和，脈沉細而數，苔灰黃，況素體陰虧，肝火內熾，更兼懷孕，頗慮殞胎，危篤之症也。
仿經旨有故無殞亦無殞也之意，擬四逆散加減，冀陷入之邪，從陽明而解為幸。


銀柴胡（一錢）　炙遠志肉（一錢）　炙殭蠶（三錢）　仙半夏（五錢）　淨蟬衣（七分）　枳實炭（八分）　九節石菖蒲（八分）　炒竹茹（五分）　嫩鉤鉤（後下，三錢）　清水豆卷（二錢）廣鬱金（五錢）　薄荷葉（八分）　淡竹瀝（一兩）　薑汁（沖服，三、四滴）

二診　昨進四逆散加減，神識漸清，嘔吐亦止。
雖屬佳兆，無如牙關拘緊，齒垢無津，裡熱口乾，胸悶氣粗，按脈沉細而數，良由陰液已傷，津無上承，陷入之溫邪，未能透達，痰熱膠阻肺絡，肺失輸布之權，況懷孕七月，胎氣已傷，雖見小效，尚不足恃也。
今擬生津達邪，清神滌痰，未識能得轉危就安否。


霍石斛（三錢）　炙遠志肉（一錢）　川貝母（二錢）　淡竹油（沖，一兩）　清水豆卷（三錢）　鮮石菖蒲（八分）　栝蔞皮（二錢）　嫩鉤鉤（後下，三錢）　黑山梔（二錢）　鮮枇杷葉（三張）　鮮竹茹（二錢）　枳實（七分，同炒）

三診　神識漸清，嘔吐漸止，牙關拘緊亦舒，齒垢無津，咳嗽咯痰不爽，裡熱頭眩，按脈濡滑而數，是陰液已傷，津少上承，陷入之邪，有暗泄之機，厥陽升騰，痰熱膠阻肺絡，肺失輸布，懷麟七月，今太陰肺經司胎，胎熱乘肺，肺氣愈形窒塞，雖逾險嶺，未涉坦途。
再宜生津達邪，清神滌痰，冀望正勝邪卻為吉。


霍山石斛（三錢）　炙遠志肉（一錢）　霜桑葉（三錢）　清水豆卷（三錢）　鮮石菖蒲（八分）　滁菊花（三錢）　黑山梔（二錢）　鮮竹茹（二錢）　光杏仁（三錢）　川貝母（二錢）　栝蔞皮（二錢）　嫩鉤鉤（後下，三錢）　鮮枇杷葉（三張）　淡竹油（沖，一兩）

四診　神識已清，津液漸回，裡熱亦減，而嘔吐又起，不能飲食，口舌碎痛，腑氣不行，脈象左弦數，右濡滑。
此濕火上升，痰濁未楚，肺胃之氣，不得下降，能得不生枝節，可望漸入佳境。
仍宜生津和胃，苦降痰濁，懷麟七月，助順胎氣。


川石斛（三錢）　川貝母（二錢）　炙白蘇子（五錢）　水炒川連（三分）　全栝蔞（切，四錢）　旋覆花（包，五錢）　仙半夏（五錢）　鮮竹茹（二錢）　生熟穀芽（各三錢）　干蘆根（去節，一兩）　清炙枇杷葉（去毛、包，三錢）　柿蒂（十四枚）　廣橘白（一錢）

五診　嘔吐已止，口舌碎痛亦減，胸脘不舒，飲食少進，神疲，右顴赤色，脈象軟滑無神。
懷麟七月，陽明少陰陰液已傷，痰濁未楚，厥氣乘勢橫逆。
再宜益陰柔肝，助順胎氣，而化痰濁。


川石斛（三錢）　抱茯神（三錢）　廣橘白（一錢）　生白芍（二錢）　川貝母（二錢）　炒竹茹（二錢）　仙半夏（五錢）　栝蔞皮（二錢）　生熟穀芽（各三錢）　干蘆根（去節，二兩）　清炙枇杷葉（去毛、包，三錢）　春砂殼（四分）

六診　嘔吐止，口舌碎痛亦減，惟納穀不香，頸項胸膺發出白㾦，伏邪濕熱，已有外泄之佳象。
口乾不多飲，舌質紅，苔薄膩，脈象濡滑而數。
陰傷難復，濁痰未化，津少上承。
懷麟七月，胎前以清熱養陰為主。
再宜養陰宣肺，和胃化痰。


川石斛（三錢）　抱茯神（三錢）　熟穀芽（四錢）　淨蟬衣（八分）　清水豆卷（三錢）　佩蘭梗（五錢）　光杏仁（三錢）　陳廣皮（一錢）　象貝母（三錢）　清炙枇杷葉（去毛、包，三錢）　炒竹茹（五錢）　干蘆根（去節，一兩）　淨蟬衣（八分）　吉林參鬚（八分）

謹按：此症為陰虛溫邪內陷，若遇時醫，見神識昏糊而大進犀羚，則邪遏不達而斃。

或見四肢逆冷，而任投姜附，則陰液涸竭而亡。
況懷麟七月，恐其胎氣受傷，用藥最為棘手。
而夫子初診，即認定為熱厥，投四逆散以解之。
繼又速進養陰清熱之劑，使內陷之邪，由臟轉腑，由里達表，竟使病者得慶更生，夫子之識見深矣。
治安幸列門牆，彌殷瞻仰，謹錄之。
受業　朱治安志。


鄒女　濕溫九天，身熱午後尤甚，口乾不多飲，頭痛且脹，胸悶不能食，腑行溏薄，舌苔薄膩帶黃，脈象濡數，左關帶弦，溫與濕合，熱處濕中，蘊蒸膜原，漫布三焦，溫不解則熱不退，濕不去則溫不清，能得白㾦，而邪始有出路，然濕為黏膩之邪，最難驟化，恐有纏綿之慮。
姑擬柴葛解肌，以去其溫，芳香淡滲，而利其濕。


軟柴胡（八分）　葛根（一錢五分）　清水豆卷（三錢）　赤苓（三錢）　澤瀉（五錢）　銀花炭（三錢）　連翹（二錢）　鮮藿香（一錢五分）　鮮佩蘭（一錢五分）　神麯（二錢）　大腹皮（二錢）　通草（八分）　荷葉（一角）　甘露消毒丹（包，四錢）

二診　濕溫十二天，汗多，身熱雖減，而溏瀉更甚於前，日夜有十餘次之多。

細視所瀉之糞水，黑多黃少，並不臭穢，唇焦齒垢，口乾欲飲，飲入腸鳴，小溲短少而赤，舌邊紅，苔干黃，脈象左濡數，右濡遲，趺陽之脈亦弱。
此太陰為濕所困，清氣下陷。
糞水裡黑多黃少，黑屬腎色，是少陰勝趺陽負明矣，況瀉多既傷脾、亦傷陰。
脾陽不能為胃行其津液，輸運於上，傷陰津液亦不上承，唇焦齒垢，職是故也。
書云：自利不渴者屬太陰，自利而渴者屬少陰。
少陰為水火之臟，為三陰之樞，少陰陰陽兩傷，上有浮熱，下有虛寒，顯然可見。
脈證參觀，頗慮正不敵邪，白㾦不能外達，有內陷之險，欲滋養則礙脾，欲溫化則傷陰，顧此失彼，殊屬棘手。
輾轉思維，惟有扶正祛邪，培補中土，冀正旺則伏邪自達，土厚則虛火自斂，未識能弋獲否。


人參鬚（一錢）　米炒於術（二錢）　清水豆卷（四錢）　雲苓（三錢）　生甘草（三分）　炒淮山藥（三錢）　炮薑炭（三分）　炒扁豆衣（三錢）　炒穀芽苡仁（各三錢）　乾荷葉（一兩）　陳倉米（一兩，煎湯代水）

三診　濕溫兩候，前方連服三劑，泄瀉次數已減。
所下糞水，仍黑黃夾雜，小溲短赤，口乾欲飲，齒縫滲血，舌邊紅，苔干黃，脈象濡數，尺部細弱，白㾦布於胸膺臍腹之間，籽粒細小不密，伏溫蘊濕，有暗泄之機。
然少陰之陰，太陰之陽，因瀉而傷，清津無以上供。
瀉不止，則正氣不復，正不復，則邪不能透達，雖逾險嶺，未涉坦途也。
仍宜益氣崇土為主，固胃澀腸佐之。


吉林參（一錢）　米炒於術（二錢）　生甘草（三分）　雲苓（三錢）　炒淮山藥（三錢）　炒川貝（二錢）　禹餘糧（三錢）　炒穀芽（三錢）　橘白（一錢）　炒薏仁（三錢）　乾荷葉（一角）

四診　濕溫十七天，泄瀉已減七八，糞色轉黃，亦覺臭穢，太陰已有健運之漸，白㾦布而甚多，色亦顯明，正勝邪達之佳象。
口乾而膩，不思穀食，睡醒後面紅，稍有譫語，逾時而清，脈濡數而緩，舌質紅苔黃。
良由氣陰兩傷，神不安舍，余濕釀成痰濁，留戀中焦，胃氣呆頓。
今擬七分扶正，三分祛邪，虛實兼顧，以善其後也。


人參鬚（八分）炒於術（一錢五分）　炒川貝（二錢）　雲苓神（辰砂拌，各三錢）　遠志（一錢）　炒淮藥（三錢）　橘白（一錢）　炒穀芽苡仁（各三錢）　清水豆卷（三錢）　佩蘭（一錢五分）　清炙枇杷葉（二錢）

張左　秋溫伏暑，蘊蒸陽陰，身熱甚壯，有汗不解，口乾欲飲，苔黃脈數，兩足逆冷。
是熱在陽明，濕在太陰，與中寒者不同，症勢沉重。
姑擬加味蒼朮白虎湯，清溫燥濕，以望轉機。


生石膏（五錢）　天花粉（三錢）　黑山梔（一錢五分）　肥知母（一錢五分）　金銀花（三錢）　活蘆根（去節，一兩）　生甘草（五分）　連翹殼（一錢五分）　製蒼朮（一錢）

王幼　濕溫伏邪，已十六天，汗多潮熱，口乾欲飲，白㾦布於胸腹之間，八九日未更衣，臍下按之疼痛，舌紅絳中後膩黃，脈象沉數。
疊投清溫化濕之劑，諸症不減；良由伏邪蘊濕化熱，由氣及營，由經入腑，腑中宿垢不得下達也。
吳又可云：溫病下不嫌早。
導滯通腑為主，清溫涼營佐之，使有形之滯得下，則無形之邪自易解散。


生川軍（二錢）　玄明粉（後入，一錢五分）　枳實（一錢）　生甘草（五分）　冬桑葉（二錢）　粉丹皮（二錢）　青蒿（一錢五分）嫩白薇（一錢五分）　京赤芍（一錢五分）　青荷梗（一尺）　活水蘆根（去節，一尺）

復診　昨進導滯通腑，清營泄熱之劑。
腑氣已通，潮熱漸減，白㾦布而不多，口乾欲飲，舌中膩黃漸化，脈濡數無力，陰液暗傷，餘熱留戀氣營之間，清津無以上供。
今擬生津清化，佐入和胃之品，尚須節食，恐多食則復，少食則遺之弊。


天花粉（三錢）　霜桑葉（二錢）　粉丹皮（一錢五分）　京赤芍（一錢五分）　朱茯神（三錢）　青蒿梗（一錢五分）　嫩白薇（一錢五分）　通草（八分）　六一散（包，三錢）　青荷梗（一尺）　生熟穀芽（各三錢）

裘左　濕溫八天，壯熱有汗不解，口乾欲飲，煩躁不寐，熱盛之時，譫語妄言，胸痞泛惡，不能納穀，小溲渾赤，舌苔黃多白少，脈象弦滑而數。
陽明之溫甚熾，太陰之濕不化，蘊蒸氣分，漫布三焦，有溫化熱、濕化燥之勢，症非輕淺。
姑擬蒼朮白虎湯加減，以觀動靜。


生石膏（三錢）　肥知母（一錢五分）　枳實炭（一錢）　通草（八分）　製蒼朮（八分）　茯苓皮（三錢）　炒竹茹（一錢五分）　飛滑石（三錢）　仙半夏（一錢五分）　活蘆根（去節，一尺）荷梗（一尺）

二診　今診脈洪數較緩，壯熱之勢大減，稍能安寐，口乾欲飲，胸悶泛惡，不能納穀，舌苔膩黃漸化，伏溫漸解，而蘊濕猶留中焦也。
既見效機，毋庸更張，參入芳香淡滲之品，使濕熱有出路也。


熟石膏（三錢）　仙半夏（一錢五分）　枳實炭（一錢）　澤瀉（一錢）　製蒼朮（八分）　赤茯苓（三錢）　炒竹茹（一錢五分）　通草（八分）　飛滑石（三錢）　鮮藿佩（各一錢五分）　荷梗（一尺）

三診　熱退數日，復轉寒熱似瘧之象，胸悶不思納穀，且有泛惡，小溲短赤，苔黃口苦，脈象左弦數，右濡滑。
此伏匿之邪，移於少陽，蘊濕留戀中焦，胃失降和。
今宜和解樞機，芳香淡滲，使伏匿之邪，從樞機而解，濕熱從小便而出也。


軟柴胡（八分）　仙半夏（二錢）　酒黃芩（一錢）　赤苓（三錢）　枳實（一錢）　炒竹茹（一錢五分）　通草（八分）　鮮藿佩（各一錢五分）　澤瀉（一錢五分）　荷梗（一尺）

趙童　濕溫已延月餘，身熱早輕暮劇，有時畏冷背寒，熱盛之時，譫語鄭聲，渴喜熱飲，小溲短赤，形瘦骨立，納穀衰微，舌質紅，苔薄黃，脈象虛弦而數，白疹布而不多，色不顯明。
良由病久正氣已虛，太少之邪未罷，蘊濕留戀膜原，樞機不和，頗慮正不敵邪，致生變遷。
書云：過經不解，邪在三陽。
今擬小柴胡合桂枝白虎湯加減，本虛標實，固本去標為法。


潞黨參（一錢五分）　軟柴胡（一錢）　生甘草（五分）　仙半夏（二錢）　熟石膏（三錢）　赤茯苓（硃砂拌，三錢）　炙遠志（一錢）　川桂枝（八分）　通草（八分）　澤瀉（一錢五分）　焦穀芽（三錢）　佩蘭葉（一錢五分）

二診　進小柴胡合桂枝白虎湯加減，寒熱漸退，譫語亦止，白疹布而漸多，脈象濡數，苔薄黃。
太少之邪，已有外達之勢，口乾不多飲，精神疲倦，穀食衰微，正氣已奪，脾胃鼓舞無權。
今擬製小其劑，扶正祛邪，理脾和胃，冀胃氣來復，自能入於坦途。


潞黨參（一錢五分）　銀柴胡（一錢）　生甘草（五分）　雲苓（辰砂拌，三錢）　仙半夏（二錢）　粉葛根（一錢五分）　廣橘白（一錢）　佩蘭葉（一錢五分）　白薇（一錢五分）　川通草（八分）　生熟穀芽（各三錢）　生薑（一片）　紅棗（三枚）

李左　脈來濡數，濡為濕，數為熱，濕與熱合，蘊蒸氣分，漫布三焦，是以身熱三候，朝輕暮重，白疹滿布胸膺之間，形瘦神疲，乃濕熱鬱久不化，耗氣傷陰所致，症勢非輕。
急宜存陰清宣。


金石斛（三錢）　嫩白薇（一錢五分）　六一散（包，三錢）　象貝母（三錢）　南北沙參（各一錢五分）　茯苓皮（三錢）　淨蟬衣（八分）　鮮竹葉（三十張）　香青蒿（一錢五分）　通草（八分）　連翹殼（一錢五分）　荷梗（一支）

沈左　濕溫四候，身熱早輕暮重，有汗不解，白㾦已布，色不顯明，口乾欲飲，唇燥齒垢，形瘦神疲，舌質紅，苔微黃，脈濡數無力。
此乃氣陰已傷，餘邪濕熱，留戀氣營之間，入夜夢語如譫，有神不守舍之象，且有咳嗽，肺胃亦虛，虛多邪少，還慮生波。
今擬清養肺胃之陰，宣化三焦之濕。


南沙參（三錢）　朱茯神（三錢）　川貝（二錢）　通草（八分）　川石斛（三錢）　冬桑葉（三錢）　栝蔞皮（二錢）　冬瓜子（三錢）　嫩白薇（一錢五分）　粉丹皮（一錢五分）　廣橘白（一錢）　生苡仁（三錢）　清炙枇杷葉（去毛、包，二錢）

復診　諸恙見輕，原方加北秫米（包）三錢。


鄭左　濕溫十六天，身灼熱，有汗不退，口渴欲飲，煩躁少寐，夢語如譫，目紅溲赤，舌紅糙無津，脈象弦數，紅疹布於胸膺之間。
此溫已化熱，濕已化燥，燥火入營，傷陰劫津，有吸盡西江之勢，化源告竭、風動痙厥之變，恐在目前。
亟擬大劑生津涼營，以清炎炎之威，冀其津生邪卻，出險入夷為幸。


鮮生地（六錢）　天花粉（三錢）　川貝母（二錢）　生甘草（八分）　粉丹皮（二錢）　冬桑葉（三錢）　銀花（八錢）　白薇（一錢五分）羚羊片（八分）　朱茯神（三錢）　帶心連翹（三錢）　茅蘆根（各一兩）　鮮石斛（四錢）　鮮竹葉（三十片）

二診　濕溫十八天，甘寒清解，已服二劑，舌紅糙略潤，津液有來復之漸。
身灼熱、口渴引飲均減，夜寐略安，佳境也。
紅疹布而漸多，目白紅絲，小溲短赤，脈數不靜，少陰之陰已傷，水不濟火，營分之熱尚熾，木火升騰。
前方既見效機，毋庸改弦易轍也。


原方加：西洋參（一錢五分）、鮮藕（四兩，切片入煎）。


三診　濕溫三候，溫化熱，濕化燥，疊進生津涼解，身灼熱大減，寐安，夢語亦止。
紅疹滿布，營分之熱，已得外達，脈數不靜，舌轉光紅，小便黃，七、八日未更衣，陰液難以驟復，木火尚熾，余焰未淨。
仍擬生津泄熱，佐通腑氣，雖緩下，亦寓存陰之意。


西洋參（一錢五分）　冬桑葉（二錢）　天花粉（三錢）　白薇（一錢五分）　鮮生地（四錢）　粉丹皮（二錢）　川貝母（三錢）　生甘草（六分）　鮮石斛（四錢）　朱茯神（三錢）　郁李仁（研，三錢）　麻仁（研，四錢）　活蘆根（去節，一尺）

四診　濕溫二十二天，身灼熱已退，寐安神清，紅疹布而漸化，腑氣亦通，舌質紅，苔微白，脈象濡軟而數，精神疲倦，小溲淡黃，穀食無味，邪退正虛，脾胃鼓舞無權。
今擬養正和胃，寒涼慎用，慮過猶不及也。


西洋參（米炒，五錢）　朱茯神（三錢）　川石斛（三錢）　生甘草（五分）　通草（八分）　栝蔞皮（二錢）　廣橘白（一錢）　川貝母（二錢）　北秫米（包，三錢）

巫左　濕溫症已延月，寒熱時輕時劇，口乾不喜飲，腑行溏薄。
初由伏邪濕熱，蘊於募原，少陽樞機不和，太陰為濕所困，清氣不升。
閱前方參、附、龍、牡、薑、桂、二陳等劑，溫澀太過，致伏邪無路可出，愈郁愈深，如膠似漆。
邪遏化熱，濕遏化燥，傷陰劫津，化源告竭，氣逆而促，神糊譫語，所由來也。
舌苔黑糙而垢，有似少陰熱結旁流、急下存陰之條，無如脈象左弦細促數，右部虛散，腹無燥實堅滿之形，安有可下之理？陰液枯槁，正氣亦匱，厥脫之變，即在目前矣。
勉擬增液生津，以救其焚，亦不過盡人力以冀天眷！

西洋參（三錢）　朱茯神（三錢）　天竺黃（一錢五分）　嫩鉤鉤（後入，三錢）　大麥冬（二錢）　紫貝齒（三錢）　銀柴胡（八分）　枳實炭（八分）　霍石斛（三錢）　川貝母（二錢）　清炙草（四分）　炒竹茹（一錢五分）

費右　濕溫三候，灼熱不退，舌絳起刺，脈洪數。
溫邪化火，由氣入營，熱邪內熾，擾犯包宮，傷津劫液，化源欲竭。
以致唇焦齒垢，譫語妄言，內陷重症，危篤之至。
擬養陰救液，清火開竅，未識能有挽回否。


犀角尖（三分）　粉丹皮（一錢五分）　帶心麥冬（三錢）　鮮石菖蒲（五分）　鮮生地（三錢）　京赤芍（一錢五分）　上川連（三分）　鮮竹葉心（三錢）　帶心連翹（三錢）　京玄參（三錢）　天竺黃（二錢）　活蘆根（去節，一兩）　牛黃清心丸（一粒，另研細末化服）

葉左　初病喉痧，治愈之後，因復感停滯，釀成濕溫。

身熱有汗不解，臨晚畏寒，入夜熱勢較盛，天明即覺輕減，已有三候。
口乾不多飲，小溲短赤，逾時有粉汁之形。
苔薄黃，脈濡數。
素有失紅，陰虛體質，疊進清溫化濕之劑，其熱非特不減，反加膚腫足腫，臍腹飽滿，面浮咳嗽。
細推病情。
太陽經邪未解，膀胱腑濕不化，久則濕困大陰，健運無權。
濕為陰邪，易於化水，水濕氾濫，則為膚腫足腫；中陽不運，濁陰凝聚，則為臍腹飽滿；水濕逆肺，則為咳嗽面浮；格陽於外，則身熱不退也。
恙勢已入險境，豈可泛視。
今擬五苓加味，溫開太陽而化水濕，勿可拘執陰虛體質，而畏投溫劑，致一誤而再誤也。
然乎否乎？質之高明！

川桂枝（八分）　連皮苓（四錢）　炒白朮（三錢）　豬苓（三錢）　仙半夏（三錢）　大腹皮（二錢）　砂仁（八分）　光杏仁（三錢）　澤瀉（一錢）　姜皮（八分）　陳皮（一錢）　冬瓜子皮（各三錢）

二診　兩進五苓，症勢未見動靜。
夫太陽為寒水之經，本陰標陽；太陽與少陰為表裡，少陰為水火之臟，本熱標寒。
太陽之陽不行，少陰之陰亦傷，少火不能生土，中央乾健無權，水濕日積，氾濫橫溢，濁陰凝聚，陰盛格陽，肺失治節，水道不行，險象環生，殊可慮也。
脈象寸部濡數，關尺遲弱，真陽埋沒，陰霾滿布，若加氣喘，則難為力矣。
再擬五苓合真武湯，震動腎陽，溫化水濕，千鈞一髮，惟此一舉，狂見如斯，明者何如！？

熟附塊（一錢）　川桂枝（八分）　陳皮（一錢）　大砂仁（八分）　連皮苓（四錢）　豬苓（二錢）　大腹皮（二錢）　川椒目（十四粒）　炒白朮（三錢）　澤瀉（一錢五分）　水炙桑皮（一錢五分）　淡姜皮（八分）

三診　連服五苓真武以來，膚腫跗腫腹滿，已見輕減，小溲稍多，真陽有震動之漸，水濕有下行之勢，臨晚形寒身熱，至天明得汗而退，樞機有斡旋之意，均屬佳象。
口乾渴喜熱飲，痰多咳嗽，穀食衰微，白苔化而轉淡。
夫太陰為濕久困，乾健無權，肺失肅化。
脈象關尺遲弱略起，雖逾險嶺，夫涉坦途。
仍守前法，努力前進。


桂枝（六分）　白朮（三錢）　熟附塊（一錢）　軟柴胡（七分）　大腹皮（二錢）　茯苓（四錢）　澤瀉（一錢五分）　大砂仁（八分）　仙半夏（二錢）　水炙桑皮（一錢五分）　清炙草（五分）　生薑（二片）　紅棗（四枚）　炒穀芽苡仁（各，三錢）

四診　溫少陰，開太陽，運中陽，逐水濕，又服二劑，腫退，腹滿漸消，臨晚寒熱亦輕，惟痰多咳嗽，納穀衰少，小溲不清，苔薄膩微黃，脈象緩滑。
此脾不健運，胃不流通，濕痰積之於肺，肺失肅化之權。
再仿前意，制小其劑。


吉林參鬚（八分）　連皮苓（四錢）　炒白朮（一錢五分）　光杏仁（三錢）　冬瓜子皮（各三錢）　陳皮（一錢）　熟附塊（八分）　炒穀麥芽（各三錢）　軟柴胡（八分）　福澤瀉（一錢五分）　清炙草（五分）　大砂仁（八分）　仙半夏（二錢）

五診　腫滿已消，寒熱亦退，惟納穀衰少，口有甜味，痰多咳嗽，小溲不清，脈象濡滑。
余濕留戀中焦，脾胃運化失司，津液不布為痰，此痰多而咳嗽也。
今當調理脾胃以化余濕，節其飲食而慎起居。


炒白朮（五錢）　陳廣皮（一錢）　清水豆卷（四錢）　炒穀芽苡仁（各三錢）　冬瓜子皮（各三錢）　連皮苓（四錢）　仙半夏（二錢）　省頭草（一錢五分）　大砂仁（七分）　光杏仁（三錢）　川貝（二錢）　通草（八分）　清炙枇杷葉（去毛、包，二錢）

哈右　濕溫匝月，身壯熱，汗多畏寒，胸悶嘔吐，納食不進，煩躁懊憹，少腹脹痛拒按，溺時管痛，小便不利，口乾唇燥，渴喜熱飲，舌苔白膩，脈象左弦遲而緊，右沉細無力，據述病起於經行之後，閱前所服之方，梔豉、二陳、瀉心、八珍、金鈴子散等劑。
推其病情，其邪始在太陰陽明，苦寒疊進，邪遂陷入少陰厥陰，清陽窒塞，蓄瘀積於下焦，膀胱宣化失司，煩躁似陽，實陰躁也，陰盛於下，格陽於上，若再投苦降，則邪愈陷愈深矣。
今擬吳茱萸湯加味，溫經逐濕，理氣祛瘀，冀其轉機為幸。


淡吳萸（六分）　熟附片（八分）　赤苓（三錢）　連殼蔻仁（八分）　焦楂炭（三錢）　姜半夏（二錢）　砂仁（八分）　陳皮（八分）　延胡索（一錢）　五靈脂（一錢五分）　兩頭尖（酒浸、包，一錢五分）　澤瀉（一錢）　生薑（二片）

二診　兩進吳茱萸湯，嘔吐煩躁，均已輕減，少腹脹痛亦鬆，反加大便溏泄，有七八次之多，寒滯有下行之機，中陽有來復之漸，佳象也。
身熱依然，口乾唇燥，渴喜熱飲，苔膩稍化，脈仍弦遲，勿可因口乾唇燥，即改弦易轍，雖有身熱，可毋庸慮，但使衛陽能入於陰，則身熱自除矣。
仍守原法，更進一籌。


原方去生薑、連殼蔻仁，加炮薑炭（六分）、炒白朮（一錢）。


三診　嘔吐溏泄已止，少腹脹痛亦減大半。
惟小溲不利，溺時管痛，唇燥口乾不多飲。
脈象寸關濡滑，尺部澀遲，是蓄瘀蘊濕，留戀下焦，膀胱氣化無權，脾不能為胃行其津液，浸潤於上，症雖轉機，還當謹慎。
今制小其劑，加入通關滋腎之品，使蓄瘀蘊濕，從下竅而出。


吳萸（四分）　仙半夏（二錢）　熟附片（八分）　赤苓（三錢）　陳皮（一錢）　炒白朮（二錢）　炮薑炭（四分）　清炙草（四分）　砂仁（八分）　琥珀屑（沖，六分）　通天草（五錢）　滋腎通關丸（包煎，三錢）

四診　諸恙十減七八，小溲亦利，惟納穀衰少，神疲肢倦，唇乾口乾不多飲，苔轉淡黃，脈現濡緩，是脾胃兩傷，運化失常。
今擬醒脾和胃，而宣余濕，隔一日服一劑，仿經旨大毒治病，十去其六，小毒治病，十去其八，毋使過之，傷其正也之意。


炒白朮（二錢）　雲苓（三錢）　清炙草（五分）　陳皮（一錢）　仙半夏（二錢）　大砂仁（八分）　焦穀芽（五錢）　省頭草（五錢）　絳通草（八分）　通天草（五錢）　生薑（二片）　紅棗（四枚）

鄭左　濕溫十八天，初起身熱，繼則不熱，兩顴紅赤，小溲自遺，時時欲寐，舌灰薄膩，口乾不欲飲，脈沉細無神。
此邪陷少陰，腎陽堙沒，龍雷之火，飛越於上，戴陽症也，殊為可慮！急擬溫經扶正而潛浮陽，未識能得挽救否。


潞黨參（五錢）　龍骨（三錢）　煨益智（一錢五分）　炙遠志（一錢）　熟附塊（三錢）　牡蠣（三錢）　清炙草（五分）　炒於術（一錢五分）　鹿角霜（五錢）

復診　加炙黃耆、大砂仁。


周左　濕溫月餘，身熱汗多，神識昏糊，譫語鄭聲，唇燥口乾不欲飲，穀食不進，舌苔干膩，脈象沉細。

此濕邪久困太陰，陷入少陰，濕為陰邪，最易傷陽，衛陽失於外護則汗多，浮陽越於軀殼則身熱，神不守舍則神糊，與熱入心包者，有霄壤之別。
動則微喘，腎氣不納也。
十餘日未更衣，此陰結也。
脈證參合，正氣渙散，陰陽脫離即在目前矣。
急擬參附回陽，龍牡潛陽，苟能陽回神定，庶可望轉危為安之幸。


別直參（二錢）　熟附塊（二錢）　左牡蠣（三錢）　大砂仁（八分）　仙半夏（二錢）　炙遠志（一錢）　花龍骨（三錢）　朱茯神（三錢）　炒棗仁（三錢）　北秫米（包，三錢）　浮小麥（四錢）

二診　兩進參附回陽，龍牡潛陽，汗收神清，陽氣有內返之佳境。
口乾，渴喜熱飲，納穀衰少，精神困頓，十餘日未更衣，腹內微脹，並不拒按，苔干膩，脈沉細。
陽不運行，陰氣凝結，腸垢不得下達，猶嚴寒之時，水冰而地坼也，險嶺雖逾，未入坦途。
再擬扶正助陽，溫通腑氣。


別直參（一錢五分）　熟附塊（一錢五分）　朱茯神（三錢）　炙遠志（一錢）　炒棗仁（三錢）　仙半夏（三錢）　陳廣皮（一錢）　大麻仁（研，四錢）　郁李仁（研，三錢）　焦穀芽（四錢）　半硫丸（包，二錢）

外用蜜煎導法。


三診　服兩劑後，腑氣已通，余恙如故。
原方去半硫丸、郁李仁、大麻仁，加米炒於術。


朱孩　濕溫已延月餘。

身熱不退，腹痛便泄，大腹膨脹，面浮體腫，舌苔灰黃，脈象濡數，紋色青紫，已逾氣關。
某專科投以銀翹、芩、連、滑石、通草、楂、曲、雞金、苓、術等，意謂疳積成矣。
惟按脈論證，此三陽之邪，已傳入三陰。
在太陰則大腹脹痛，在少陰則泄瀉體腫，在厥陰則腹痛肢冷。
衛陽不入於陰則發熱，水濕氾濫橫溢，則遍體浮腫。
小孩稚陽，病情若此，猶小舟之重載，覆沉可慮！今擬真武、理中、小柴胡複方圖治，冀挽回於什一。


熟附片（八分）　炒乾姜（五分）　炒白朮（一錢五分）　連皮苓（三錢）　陳皮（一錢）　炒潞黨（一錢）　軟柴胡（五分）　清炙草（五分）　川椒目（十粒）　砂仁（八分）　大腹皮（二錢）　六神麯（三錢）

二診　服理中、真武、小柴胡複方以來，腹脹滿肢體腫均見輕減，泄瀉亦止，佳兆也。
惟身熱晚作，乳食少進，口乾欲飲。
指紋色青紫已回氣關之內，脈仍濡數無力，是陰盛格陽，真寒假熱，切勿因身熱而即改弦易轍也。
仍守原法，努力前進。


原方加：嫩白薇（一錢）。


三診　腫脹十減七八，身熱亦覺漸退，惟神疲形瘦，穀食少進，水濕已化，正虛困頓，脾胃陽衰，鼓舞無權也。
仍守原方出入。


原方去柴胡，加焦穀芽（三錢）、佩蘭梗（一錢五分）。


按：此症疑似之處，最難辨別。
認定三陰見象，投以溫藥，故能無慮也。
否則再進寒涼，必致邪陷陽越，而不起矣。



<h2>痙症案</h2>
陳幼　兩目上竄，時劇時輕，今晚角弓反張，臍腹疼脹，舌強不利吮乳，舌尖邊淡紅，中後薄膩，脈濡弱，哭聲不揚。
氣陰暗傷，虛風內動，痰熱逗留，肺胃氣機室塞，竅道不通。
與熄風安神，化痰宣肺法。


煅石決（三錢）　朱茯神（三錢）　川象貝（各二錢）　嫩鉤鉤（後下，三錢）　青龍齒（三錢）　炙遠志（一錢）　陳木瓜（二錢）　山茨菇片（五分）　淨蟬衣（八分）　炙殭蠶（三錢）　珍珠粉（沖服，一分）　金器（入煎，一具）

二診　角弓反張之勢已和，舌強不利吮乳，手足心熱，哭泣聲啞，脈象弦細，風陽挾痰熱上阻廉泉，橫竄絡道。
肺胃氣機窒塞不宣。
再擬熄風滌痰，清熱宣肺。


霜桑葉（二錢）　朱茯神（三錢）　川象貝（各二錢）　嫩白薇（一錢五分）　甘菊花（三錢）　遠志肉（一錢）　炙殭蠶（三錢）　青龍齒（三錢）　淨蟬衣（八分）　煅石決（三錢）　山茨菇片（四分）嫩鉤鉤（後入，三錢）　淡竹瀝（沖服，一兩）　真猴棗珍　珠粉（沖服，各一分）　金器（入煎，一具）

朱幼　初病伏邪化熱，銷爍陰液，發熱口渴，唇皮焦燥，過服清涼，以致脾陽受傷，清氣下陷，小溲清長，而大便溏泄也，勢成慢驚重症。
急擬溫腎運脾。


煨葛根（二錢）　炒於術（一錢五分）　陳廣皮（一錢）　扁豆衣（三錢）　熟附片（八分）　炙甘草（五分）　焦穀芽（三錢）　炮薑炭（四分）　炒淮藥（三錢）　乾荷葉（一角）

馮幼　先天不足，後天又弱，吐瀉已久，神疲內熱，口乾不多飲，舌質紅，指紋紅紫帶青，已過氣關。
嘔吐傷胃，泄瀉傷脾，脾陽胃陰兩傷，肝木來乘，所謂陰虛生內熱，陽陷則飧泄也，漸入慢驚一途，恐鞭長莫及矣。
勉擬連理湯加味，溫養脾胃，抑木和中，以望轉機。


炒潞黨參（一錢五分）　炙甘草（五分）　炮薑炭（三分）　焦穀芽（三錢）　陳木瓜（二錢）　陳廣皮（一錢）　雲茯苓（二錢）　川雅連（三分）　炒於術（一錢五分）　灶心黃土（一兩）

馬左　形寒畏冷，遍身骨楚，頭項強痛，泛泛作惡，小溲短少，脈緊急，苔薄膩。
太陽陽明兩經同病，急與葛根湯散其寒邪，不致纏綿是幸。


粉葛根（一錢五分）　雲苓（三錢）　炒穀芽（三錢）　川桂枝（五分）　姜半夏（三錢）　陳佩蘭（一錢五分）　淨麻黃（五分）　陳廣皮（一錢五分）　炒香豉（三錢）　煨姜（兩片）

二診　昨進葛根湯，得汗甚多，頭項痛骨楚均舒，泛泛作惡已止。
身熱頭眩，口乾欲飲，脈象弦數，苔薄膩黃，舌質紅。
太陽之邪已解，陽明之熱內熾，幸喜素體強盛，不致遷延。
今與桂枝白虎，一以清陽明之熱，一以肅太陽之邪。


川桂枝（三分）　赤苓（三錢）　炒穀芽（三錢）　生石膏（三錢）　江枳殼（一錢五分）　省頭草（一錢五分）　天花粉（三錢）　苦桔梗（八分）　炒竹茹（一錢五分）　干蘆根（去節，五錢）

費左　身熱不退，頭項強痛，角弓反張，神昏譫語，渴喜冷飲，脈象弦數，苔薄膩，舌紅。
前醫疊投表散之劑，汗出太多，高年氣陰本虧，重汗乏陰，以致陰虛不能斂陽，二元不入於陽，若見風動呃逆，則無望矣！急與桂枝羚羊，未識能轉危為安否。


粉葛根（一錢五分）　朱茯神（三錢）　生石決（四錢）　川桂枝（三分）　羚羊片（五分）　鮮石菖蒲（一錢）　嫩鉤尖（三錢）　天花粉（三錢）　天竺黃（一錢五分）　鮮竹葉（三十張）　活蘆根（去節，一尺）

二診　頭項強痛輕減，身熱亦略退，神志平靜，渴喜多飲，脈細數，苔膩舌紅。
陰虧於下，陽浮於上。
前方既見效機，仍守原意出入。


粉葛根（一錢五分）　朱茯神（三錢）　生石決（五錢）　羚羊角（五分）　石菖蒲（八分）　嫩鉤尖（三錢）　天花粉（三錢）　天竺黃（一錢五分）　川貝母（三錢）　鮮竹葉（三十張）　朱燈心（二扎）

三診　神志已清，頭項強痛亦止，神疲欲臥，納穀不香，脈濡細，苔薄膩，險嶺已逾，可告無虞。
再與清養之品，善後可矣。


冬桑葉（三錢）　朱茯神（三錢）　生穀芽（三錢）　甘菊花（三錢）　川貝母（三錢）　香佩蘭（一錢五分）　生石決（三錢）　天花粉（三錢）　生竹茹（一錢五分）　嫩鉤尖（後入，三錢）　鮮竹葉（三十張）


<h2><br><span class="orange">卷二</span></h2>

<h2>霍亂案</h2>
陳左　夏月陽外陰內，偏嗜生冷，腠理開發，外邪易襲。

驟觸疫癘不正之氣，由口鼻而直入中道，以致寒暑濕滯，互阻中焦，清濁混淆，亂於腸胃，胃失降和，脾乏升運，而大吐大瀉，揮霍撩亂。
陽邪錮閉於內，中陽不伸，不能鼓擊於脈道，故脈伏；不能通達於四肢，故肢冷，兩足轉筋。
一因寒則收引，一因土虛木賊也。
汗多煩躁，欲坐井中之狀，口渴不欲飲，是陰盛於下，格陽於上，此陰躁也。
形肉陡然削瘦，脾土大傷，穀氣不入，生化欲絕，陰邪無退散之期，陽氣有脫離之險，脈證參合，危在旦夕間矣！擬白通四逆加人尿豬膽汁意，急回欲散之陽，驅內勝之陰，背城借一，以冀獲效。


生熟附子（各三錢）　淡乾薑（五錢）　炙草（一錢）　姜半夏（三錢）　吳萸（七分）　川連（三分）　赤苓（四錢）　陳皮（一錢）　陳木瓜（五錢）　童便（沖服，一杯）　豬膽汁（沖服，三四滴）

復診　吐瀉煩躁均減，脈伏肢冷依然，加炒潞黨參四錢。


羅左　觸受寒疫不正之氣，夾濕滯交阻，太陰陽明為病，清濁相干，升降失常，猝然吐瀉交作，脈伏肢冷，目陷肉削，汗出如雨。
脾主四肢，濁陰㢮盤踞中州，陰氣不能通達，脈伏肢冷，職是故也。
陽氣外越則自汗，正氣大虛則目陷肉削。
舌苔白膩，虛中夾實，陰霍亂之重症。
亟擬白通四逆湯合附子理中湯加減，以期轉機為幸。


熟附子塊（二錢）　淡乾薑（一錢）　清炙草（八分）　姜半夏（三錢）　吳萸（七分）　童便（沖服，一酒杯）　炒潞黨（三錢）　生白朮（二錢）　赤苓（四錢）　制川樸（一錢）　川連（三分）　豬膽汁（沖服，三、四滴）　灶心黃土（一兩）　陰陽水煎。


朱右　疫癘之邪，由口鼻而直入中道，與伏暑濕滯互阻，脾胃兩病，猝然腹中絞痛，煩躁懊憹，上為嘔吐，下為泄瀉，四肢厥逆，口乾欲飲，脈伏，舌苔薄膩而黃。
清氣在下，濁氣在上，陰陽乖戾，氣亂於中，而為上吐下瀉，濕遏熱伏，氣機閉塞，而為肢冷脈伏，熱深厥深，霍亂重症。
亟宜萸連解毒湯加減，辛開苦降，芳香化濁，冀挽回於什一。


上川連（八分）　淡吳萸（二分）　仙半夏（二錢）　枳實炭（一錢）　黃芩（一錢五分）　藿香梗（一錢五分）　六神麯（三錢）　赤豬苓（各三錢）　炒白芍（一錢五分）　玉樞丹（磨沖，四分）　陰陽水煎

二診　昨投萸連解毒湯，吐瀉漸減，脈息漸起，四肢微溫，佳兆也。
惟煩躁干惡，口渴喜冷飲，舌前半紅絳，中後薄黃，小溲短赤。
是吐傷胃，瀉傷脾，脾陽胃陰既傷，木火上衝，伏暑濕熱留戀不化也。
今守原意，加入清暑滲濕之品，能得不增他變，可冀出險履夷。


上川連（八分）　淡吳萸（一分）　仙半夏（一錢五分）　枳實炭（八分）　黃芩（一錢五分）　炒白芍（一錢五分）　炒竹茹（一錢五分）　枇杷葉（四片）　柿蒂（五枚）　赤苓（三錢）　活蘆根（去節，一尺）　通草（八分）　神仁丹（沖服，四分）

三診　吐瀉已止，脈起肢溫，煩躁干惡亦減，惟身熱口渴，欲喜冷飲，小溲短少而赤，舌紅苔黃，陰液已傷，伏暑濕熱蘊蒸膜原，三焦宣化失司。
再擬生津清暑。
苦寒泄熱，淡以滲濕。


天花粉（三錢）　仙半夏（一錢五分）　銀花（三錢）　六一散（包，三錢）　赤苓（三錢）　鮮石斛（三錢）　川雅連（五分）　連翹（三錢）　通草（八分）　竹茹（一錢五分）　活蘆根（去節，一尺）　枇杷葉（去毛、包，四張）

尤左　寒暑濕滯互阻，太陰陽明為病，陰陽逆亂，清濁混淆，猝然吐瀉交作，腹中絞痛，煩悶懊憹，脈沉似伏，霍亂之症，弗輕視之。
亟擬芳香化濁，分利陰陽。


藿蘇梗（各一錢五分）　枳實炭（一錢）　陳廣皮（一錢）　姜川連（五分）　大腹皮（二錢）　姜半夏（二錢）　制川樸（一錢）　白蔻仁（八分）　淡吳萸（二分）　六神麯（三錢）　炒車前（三錢）　生薑（三片）　赤豬苓（各三錢）　玉樞丹（沖服，四分）

二診　昨進正氣合左金法，吐瀉漸止，腹痛亦減，脈轉濡數，反見身熱，口乾不多飲，舌苔灰膩而黃，伏邪有外達之機，里病有轉表之象，均屬佳境。
仍守原意，加入解表，俾伏邪從汗而散。


淡豆豉（二錢）　嫩前胡（一錢五分）　蘇藿梗（各一錢五分）　仙半夏（二錢）　大腹皮（二錢）　薄荷葉（八分）　制川樸（一錢）　陳廣皮（一錢）　炒枳殼（一錢）　六神麯（三錢）　白蔻殼（一錢）　姜竹茹（一錢）　荷葉（一角）

三診　恙由吐瀉而起，太陰陽明為病，今吐瀉雖止，而裡熱口渴，煩躁不寐，舌糙黑，脈細數。
脾胃之陰已傷，心肝之火內熾。
當宜養陰救液而清伏熱。


鮮石斛（三錢）　連翹殼（三錢）　冬桑葉（三錢）　朱茯神（三錢）　細生地（三錢）　黑山梔（一錢五分）　粉丹皮（二錢）　天花粉（三錢）　生甘草（六分）　活蘆根（去節，一尺）

李左　暑濕夾滯，互阻中焦，太陰陽明為病，吐瀉交作，腹中絞痛，脈沉，四肢厥冷，舌灰膩微黃。

此係感受疫癘之氣，由口鼻而入中道，遂致清濁混淆，升降失司。
邪入於胃，則為嘔吐，邪入於脾，則為泄瀉。
濕遏熱伏，氣道閉塞，氣閉則不能通達經隧，所以四肢逆冷也。
傷寒論曰：嘔吐而利，名曰霍亂。
此重症也，急擬芳香化濁，分利陰陽。


藿蘇梗（各一錢五分）　川雅連（五分）　淡黃芩（一錢五分）　炒竹葉（一錢五分）　廣陳皮（一錢）　淡吳萸（二分）　炒赤芍（二錢）　大腹皮（二錢）　仙半夏（二錢）　制川樸（八分）　枳實炭（一錢）　六神麯（三錢）　炒車前（三錢）　玉樞丹（沖，四分）

居左　疫癘之邪，挾暑濕滯互阻，太陰陽明為病，腹中絞痛，煩躁不安，上為嘔吐，下為泄瀉，四肢逆冷，口乾欲飲，脈細欲伏，舌苔薄膩而黃。
清氣在陰，濁氣在陽，陰陽反戾，氣亂於中，遂有此變。
濕遏熱伏，氣機痞塞，所以四肢逆冷，脈道為之不利，霍亂重症，急擬萸連解毒湯加味，辛開苦降，芳香化濁。


川雅連（八分）　淡吳萸（三分）　淡黃芩（一錢五分）　鮮竹葉（三錢）　枳實炭（一錢）　大白芍（一錢五分）　灶心土（五錢）　藿香梗（一錢五分）　仙半夏（一錢五分）　六神麯（三錢）　玉樞丹（磨沖，三分）　陰陽水煎

趙右　寒疫不正之氣，挾濕滯互阻，太陰陽明為病，清濁相干，升降失常，忽然吐瀉交作，脈伏肢冷。
目陷肉削，汗出如冰。
脾主四肢，濁陰盤踞中州。
陰氣不能通達，肢冷脈伏，職是故也。
陰無退散之期，陽有散亡之象，陰霍亂之重症，危在旦夕！勉擬通脈四逆湯加味，驅內勝之陰，復外散之陽，未識能有挽回否？

熟附片（三錢）　姜川連（八分）　仙半夏（一錢五分）　豬膽汁（沖服，三、四滴）　淡乾薑（五分）　炙甘草（五分）　赤豬苓（各三錢）　淡吳萸（三分）　制小樸（八分）　蔥白頭（三個）


<h2>泄瀉案</h2>
章左　感受時氣之邪，襲於表分，濕滯互阻腸胃，清濁混淆，以致寒熱無汗，遍體痠疼，胸悶泛惡，腹鳴泄瀉，日十餘次，小溲不利，舌膩脈浮，表裡兩病，勿輕視之。
仿喻氏逆流挽舟之意，擬倉廩湯加減，疏解表邪，而化濕滯。


荊芥（一錢五分）　防風（一錢）　羌獨活（各一錢）　桔梗（一錢）　炒枳殼（一錢）　赤苓（三錢）　仙半夏（二錢）　六神麯（三錢）　焦楂炭（三錢）　乾荷葉（一角）　陳倉米（四錢）　薄荷（八分）

鄔左　受寒挾濕停滯，脾胃兩病，清不升而濁不降，胸悶泛惡，腹痛泄瀉，苔膩脈遲。
擬正氣飲加減，芳香化濁，分利陰陽。


藿蘇梗（各一錢五分）　陳皮（一錢）　仙半夏（二錢）　制川樸（一錢）　赤苓（四錢）　大腹皮（二錢）　白蔻殼（八分）　大砂仁（八分）　六神麯（三錢）　焦楂炭（二錢）　生薑（二片）　乾荷葉（一角）　另純陽正氣丸（五分，吞服）

宋右　暑濕挾滯交阻，腸胃為病，腹痛泄瀉黃水，日十餘次，胸悶不能納穀，小溲短赤，口乾欲飲，舌質紅、苔黃，脈濡數。
治宜和中分利，利小便正所以實大便也。


煨葛根（二錢）　赤豬苓（各三錢）　生白朮（一錢五分）　炒扁豆衣（三錢）　陳皮（一錢）　大腹皮（三錢）　六神麯（三錢）　炒車前子（三錢）　春砂殼（八分）　六一散（包，三錢）　香連丸（吞服，一錢）　乾荷葉（一角）　銀花炭（三錢）

王孩　泄瀉旬日，腹鳴且脹，舌薄黃根白膩，指紋青，已至氣關，面色萎黃。
此太陰為病，健運無權，清氣不升，濁氣凝聚，恐有慢驚之變。
姑仿理中湯加味。


生白朮（二錢）　炮薑炭（四分）　熟附片（六分）　清炙草（五分）　雲茯苓（二錢）　陳皮（一錢）　煨木香（五分）　焦楂炭（一錢五分）　炒荷蒂（三枚）　炒淮藥（三錢）　灶心黃土（四錢，煎湯代水）

朱右　形瘦色蒼，木火體質，血虧不能養肝，肝氣橫逆，犯胃則嘔，克脾則瀉，瀉久陰傷，津無上潮，口乾舌光，經閉四月，脈象弦細，延即成損。
擬斂肝柔肝，扶土和中。


炙烏梅（四分）　陳木瓜（五錢）　大白芍（一錢五分）　雲茯苓（三錢）　生白朮（三錢）　炒淮藥（三錢）　陳皮（一錢）　紫丹參（二錢）　炒訶子皮（五錢）　炒御米殼（五錢）　灶心黃土（四錢）　焦穀芽（四錢）　陳米湯煎

十劑後，嘔瀉均止，加炒潞黨二錢。


裴左　五更泄瀉，延經數月，瀉後糞門墜脹，納穀衰少，形瘦色萎，舌無苔，脈濡細。
命火式微，不能生土，脾乏健運，清氣下陷。
擬補中益氣，合四神加減，益氣扶土，而助少火。


炒潞黨（三錢）　清炙黃耆（三錢）　土炒於術（二錢）　清炙甘草（五分）　陳皮（一錢）　炒補骨脂（一錢五分）　煨益智（一錢五分）　淡吳萸（五分）　煨肉果（一錢）　炮薑炭（八分）　桂附地黃丸（吞服，三錢）

匡孩　泄瀉黃水，已延旬余，口舌糜腐，妨於吮乳。
指紋色紫，已到氣關，此脾土已虛，濕熱內蘊，熱蒸於上，濕注於下，濕多成五泄也。
生甫數月，小舟重載，勿輕視之。


生白朮（一錢五分）　炒淮藥（二錢）　赤茯苓（三錢）　炒扁豆衣（三錢）　薄荷葉（六分）　川雅連（四分）　生甘草（四分）　焦楂炭（二錢）　車前子（一錢五分）　乾荷葉（一角）　陳倉米（一合，煎水煎藥）

鄺孩　泄瀉色青如藍，日七八次，腹鳴作痛，納少溲赤，舌苔黃白相兼。
此風邪從臍而入腸胃，挾滯交阻，中土不運，清濁不分也。


炒黑防風（一錢）　炒黑荊芥（一錢）　生白朮（二錢）　赤茯苓（三錢）　炒扁豆衣（三錢）　煨木香（八分）　廣陳皮（一錢）　焦楂炭（三錢）　雞金炭（二錢）　陳萊菔英（三錢）　戊己丸（包，一錢）

談右　泄瀉黃水，為日已久，腎主二便，始因濕勝而濡瀉，繼因濡瀉而傷陰。

濁陰上干則面浮，清陽下陷則足腫。
脾濕入於帶脈，帶無約束之權，以致帶下頻頻。
脾津不能上蒸，則內熱口乾。
浮陽易於上升，則頭眩眼花。
腰為腎之府，腎虛則腰痠。
脈象弦細，脾失健運之功，胃乏坤順之德。
營血虛則肝燥，脾濕陷則腎寒。
擬參苓白朮散加味，養胃扶土而助命火，譬之釜底添薪，則釜中之水，自能化氣上行，四旁受其滋溉，則少火充足，胃納漸加，即真陰自生，而濕自化，虛熱乃不治自平矣。


炒潞黨（三錢）　淮山藥（三錢）　焦白芍（三錢）　煅牡蠣（五錢）　連皮苓（三錢）　生甘草（八分）　厚杜仲（三錢）　紅棗（三枚）　炒於術（二錢）　熟附子（二錢）　煅龍骨（三錢）

王右　脾土薄弱，濕滯易停，泄瀉青水。
乃風邪淫肝，肝木乘脾，脾胃運化失常，納少神疲，脈濡軟。
宜以扶土和中，祛風勝濕。


炒白朮（二錢）　雲茯苓（三錢）　範志曲（三錢）　炙甘草（五分）　焦白芍（二錢）　扁豆衣（三錢）　炒穀芽（三錢）　黑防風（一錢五分）　陳廣皮（一錢）　乾荷葉（一角）

吳左　泄瀉傷脾，脾陽式微，清氣下陷，脾主四肢，陽不運行於四肢，衛氣乃不能衛外為固。
虛陽逼津液而外泄，大有亡陽之慮。
擬附子理中，合二加龍骨牡蠣主治。


熟附塊（三錢）　炮薑炭（八分）　川桂枝（一錢）　浮小麥（三錢）　吉林參（一錢）　雲茯苓（三錢）　大白芍（二錢）　炒於術（一錢五分）　炙黃耆（三錢）　煅龍骨（三錢）　炙甘草（八分）　炙升麻（五分）　煅牡蠣（四錢）

朱左　嘔吐傷胃，泄瀉傷脾，脾胃兩敗，健運失常，木乘土位，清不升而濁不降。
宜抑木扶土，佐入益火之品。


熟附塊（一錢）　雲茯苓（三錢）　黑防風（一錢五分）　生薑（二片）　焦於術（二錢）　姜半夏（三錢）　大砂仁（八分）　範志曲（三錢）　炒白芍（三錢）　廣陳皮（一錢）　煨木香（五分）


<h2>痢疾案</h2>
王嫗　寒熱嘔惡，飲食不進，腹痛痢下，日夜五六十次，赤白相雜，裡急後重，舌苔膩布，脈象浮緊而數。
感受時氣之邪，襲於表分，濕熱挾滯，互阻腸胃，噤口痢之重症。
先宜解表導滯。


荊芥穗（一錢五分）　青防風（一錢）　淡豆豉（三錢）　薄荷葉（八分）　藿蘇梗（各一錢五分）　仙半夏（二錢）　枳實炭（一錢五分）　苦桔梗（一錢）　炒赤芍（一錢五分）　六神麯（三錢）　焦楂炭（三錢）　生薑（二片）　陳紅茶（一錢）　另玉樞丹（開水先沖服，四分）

二診　得汗，寒熱較輕，而痢下如故，腹痛加劇，胸悶泛惡，飲食不進，苔膩不化，脈象緊數。
表邪雖則漸解，而濕熱挾滯，膠阻曲腸，濁氣上干，陽明通降失司，恙勢尚在重途，書云：無積不成痢。
再宜疏邪導滯，辛開苦降。


炒豆豉（三錢）　薄荷葉（八分）　吳萸（三分）　川雅連（五分，拌炒）　枳實炭（一錢）　仙半夏（二錢）　炒赤芍（一錢五分）酒炒黃芩（一錢）　肉桂心（三分）　生薑（二片）　青陳皮（各一錢）　六神麯（三錢）　焦楂炭（三錢）　大砂仁（八分）　木香　檳榔丸（包煎，三錢）

三診　寒熱已退，嘔惡亦減，佳兆也。
而腹痛痢下，依然如故，脘悶不思納穀，苔膩稍化，脈轉弦滑，濕熱滯尚留曲腸，氣機窒塞不通。
仍宜寒熱並用，通行積滯，勿得因年老而姑息也。


仙半夏（二錢）　川連（四分）　酒炒黃芩（一錢五分）　炒赤芍（二錢）　肉桂心（三分）　枳實炭（一錢）　金鈴子（二錢）　延胡索（一錢）　六神麯（三錢）　焦楂炭（三錢）　大砂仁（研，八分）　全栝蔞（切，三錢）　生薑（一片）　木香檳榔丸（包煎，四錢）

四診　痢下甚暢，次數已減，腹痛亦稀，惟脘悶不思納穀，苔厚膩漸化，脈象濡數，正氣雖虛，濕熱滯尚未清澈，脾胃運化無權。
今制小其劑，和中化濁，亦去疾務盡之意。


酒炒黃芩（一錢五分）　炒赤芍（一錢五分）　全當歸（一錢五分）　金鈴子（二錢）　延胡索（一錢）　陳皮（一錢）　春砂殼（八分）　六神麯（三錢）　炒穀麥芽（各三錢）　全栝蔞（切，四錢）　銀花炭（三錢）　薺菜花炭（三錢）　香連丸（吞服，一錢）

宣童　發熱六天，臨晚尤甚，熱度至百零四之盛，下痢日夜七八十次之多，速至圊而不能便，腹痛墮脹難忍，穀食不進，幸無嘔吐，而口乾欲飲，苔膩黃，脈滑數。
時疫伏溫，蘊蒸陽明，欲達而不能達，濕滯敗濁，互阻曲腸，欲下而不能下。
手足陽明為病，病情猛烈，急議表裡雙解，通因通用，冀望熱清痢減，始有轉機之幸。


粉葛根（二錢）　薄荷葉（八分）　金銀花（八錢）　連翹殼（四錢）　酒炒黃芩（一錢五分）　炒赤芍（一錢五分）　青陳皮（各一錢）　全栝蔞（切，四錢）　春砂殼（八分）　苦桔梗（一錢）　六神麯（三錢）　焦楂炭（三錢）　枳實導滯丸（包煎，三錢）

二診　連投解肌通腑之劑，得汗甚多，發熱較輕，白疹隱隱，布於胸膺之間，伏溫之邪，有外達之機，痢下次數雖則不少，而腹痛已減，後重亦鬆，納穀無味，口乾欲飲，苔黃，脈滑數不靜。
濕熱敗濁，尚在曲腸之間，未得下行也。
原法增減，努力前進。


原方去薄荷葉，加清水豆卷（四錢）。


三診　發熱漸退，痢下亦稀，腹痛後重，已減其半。
穀食無味，口乾不多飲，神疲色萎，苔薄黃，脈濡滑而數。
陰液暗傷，濕熱滯尚未清澈，腸胃氣機不和。
今擬理脾和胃，清化濕濁，更宜薄滋味，節飲食，恐有食復之弊，雖有虛象，不可驟補。


炒銀花（五錢）　炒赤芍（一錢五分）　酒炒黃芩（一錢）　全當歸（一錢五分）　陳皮（一錢）　春砂殼（八分）　苦桔梗（一錢）　焦楂炭（三錢）　焦穀麥芽（各三錢）　全栝蔞（切，三錢）　薺菜花炭（三錢）　香連丸（包，一錢二分）

洪左　血痢及旬，日夜十餘次，腹疼裡急，身熱晚甚，口乾欲飲，舌前半糙絳，中後膩黃，脈象弦數。
此乃陰液素虧，津乏上承，伏溫在營，血滲大腸，腸中濕濁稽留，氣機痞塞不通，症非輕淺。
姑擬生津達邪，清營化濁。


鮮石斛（三錢）　淡豆豉（三錢）　金銀花（五錢）　連翹殼（三錢）　白頭翁（三錢）　北秦皮（二錢）　酒炒黃芩（一錢五分）　炒赤芍（一錢五分）　焦楂炭（三錢）　全栝蔞（切，四錢）　枳實炭（一錢）　苦桔梗（一錢）　活蘆根（去節，一尺）

二診　昨投藥後，諸恙不減，而反煩躁不寐，舌紅絳，苔糙黑無津，脈弦數。

伏溫化熱，由陽明而傳於厥少二陰，厥陰為藏血之經，內寄相火，厥陰有熱，則血溢沸騰，而下迫大腸，則為血痢；少陰為水火之臟，水虧火無所濟，津液愈傷，神被熱擾，則煩躁而不寐也。
身熱晚甚者，陽明旺於申酉。
陽明之溫熱熾盛也，溫已化熱傷陰，少火悉成壯火，大有吸盡西江之勢！急擬黃連阿膠湯，滋少陰之陰，白頭翁湯，清厥陰之熱，銀翹、花粉，解陽明之溫。
複方圖治，猶兵家之總攻擊也。
勇往前進，以冀弋獲。


阿膠珠（二錢）　川雅連（四分）　生甘草（五分）　白頭翁（三錢）　鮮石斛（四錢）　連翹殼（三錢）　生赤白芍（各一錢五分）　酒炒黃芩（一錢）　北秦皮（二錢）　金銀花（四錢）　粉葛根（一錢五分）　天花粉（三錢）　活蘆根（去節，一尺）　生山楂（三錢）

三診　服藥後，已得安靜，水火有既濟之象，且有微汗，伏溫有外解之勢，血痢次數亦減，藥已中肯，有轉危為安之兆。
惟陰液大傷，清津無以上供，齒垢唇燥，舌仍焦糙，口渴不欲飲，熱在營分，蒸騰營氣上升，故口渴而不欲飲也。
脈弦數不靜，守原法而出入一二、冀望津液來復，邪熱退卻，由里及表，由營返氣，始能入於坦途耳。


原方去葛根，加粉丹皮（一錢五分）、鮮生地（四錢）。


四診　血痢大減，臨晚身熱亦去其半，舌黑糙已退，轉為光紅，唇燥口乾，不思納穀，脈濡數，陰液傷而難復，邪熱退而未淨也。
仍擬生津清營，以和胃氣。


鮮石斛（三錢）　天花粉（三錢）　生甘草（五分）　阿膠珠（二錢）　川雅連（三分）　白頭翁（三錢）　酒炒黃芩（一錢）　赤白芍（各一錢五分）　嫩白薇（一錢五分）　炒銀花（四錢）　廣橘白（一錢）　生熟穀芽（各三錢）　活蘆根（去節，一尺）

五診　血痢止，潮熱亦退，唇燥齒乾，睡醒後口舌無津，穀食衰少，神疲萎頓，脈濡數不靜。
陰液未復，津無上承，脾胃輸化無權，生氣受戕，人以胃氣為本。
今擬甘寒生津，養胃清熱，以善其後。


西洋參（一錢五分）　鮮石斛（三錢）　生甘草（五分）　大麥冬（二錢）　炒銀花（三錢）　嫩白薇（一錢五分）　廣橘白（一錢）　生穀芽（四錢）　抱茯神（三錢）　生扁豆衣（三錢）　淮山藥（三錢）　活蘆根（去節，一尺）

陶左　夏秋痢下，至冬不止，赤白夾雜，日夜二十餘次，腹痛後重，納穀衰少，面色萎黃，舌苔薄膩，脈象沉細而遲，此脾臟受寒，不能統血，血滲大腸，腸中濕濁，膠阻不化，延久有脹滿之慮。
急擬溫運太陰，而化濕濁，勿因久痢驟進兜澀也。
更宜節飲食，薄滋味，亦是助藥力之一端。


炒潞黨參（一錢）　熟附塊（一錢五分）　炮薑炭（八分）　清炙草（六分）　生白朮（二錢）　全當歸（二錢）　炒赤白芍（各一錢五分）　軟柴胡（七分）　川桂枝（八分）　焦楂炭（三錢）　大砂仁（研，一錢）　炒焦赤砂糖（三錢）

二診　投溫運太陰，而化濕濁之劑，已服三帖，下痢赤白，已減其半，納穀衰少，神疲萎頓，脈象沉細，寒濁雖則漸化，脾胃輸運無權。
既已獲效，更進一籌。


原方去柴胡、桂枝，加炒麥穀芽（各四錢），灶心黃土（四錢）。


呂右　經閉一載，營血早虧，今下痢赤白，已延三月，腹痛後重，納穀衰少，形瘦骨立，舌光無苔，脈象濡細。
據述未病喜食水果，既病又不節食，脾土大傷，中焦變化之血，滲入大腸，腸中濕濁互阻，積而為痢也。
今擬溫運脾胃，以和胃氣，寒熱並調，去其錯雜。


炒潞黨參（一錢五分）　熟附塊（一錢）　炮薑炭（六分）　生白朮（三錢）　清炙草（六分）　全當歸（二錢）　炒赤白芍（各一錢五分）　肉桂心（飯丸吞服，三分）　焦楂炭（三錢）　大砂仁（研，八分）　阿膠珠（一錢）　戊己丸（包煎，二錢）　炒焦赤砂糖（三錢）

二診　經治以來，血痢雖則輕減，而余恙如舊。
舌邊碎痛，恐起口糜之先端。
穀食衰少，胃氣索然。
欲溫中則陰分愈傷，欲滋養則脾胃益困，顧此失彼，棘手之症，難許完璧。
專扶中土，以冀土厚火斂之意。


炒潞黨（三錢）　生於術（二錢）　清炙草（五分）　炒淮藥（三錢）　炮薑炭（六分）　全當歸（一錢五分）　赤白芍（炒，各一錢五分）　御米殼（炒，三錢）　炒穀芽（四錢）　駐車丸（包煎，三錢）

滕左　暑濕挾滯，鬱於曲腸，煅煉成積，氣機流行窒塞，腹痛痢下，日夜數十次，赤白相雜，裡急後重，納少。
舌苔膩布，脈象沉緊。
先宜通因通用。


炒黑荊芥（一錢）　銀花炭（三錢）　炒赤芍（五錢）　全當歸（二錢）　苦桔梗（一錢）　青陳皮（各一錢）　全栝蔞（切，三錢）　六神麯（三錢）　焦楂炭（三錢）　炒條芩（八分）　大砂仁（研，八分）　煨姜（二片）　陳紅茶（一錢）　枳實導滯丸（三錢，吞服）

羅左　寒暑濕滯，互阻腸胃，腹痛下痢，次數甚多，胸悶泛惡，不能飲食，苔膩脈遲，宜溫下法。


熟附塊（一錢五分）　制川軍（三錢）　枳實炭（一錢五分）　姜半夏（三錢）　藿香梗（一錢五分）　玉樞丹（先開水沖，四分）　青陳皮（各一錢）　白蔻仁（研，八分）　大砂仁（研，八分）　制川樸（一錢）　焦楂炭（三錢）　生薑（三片）

靳左　痢下純紅，裡急後重，腹痛納少，苔黃，脈濡數。
此濕熱入營，血滲大腸，腸中滯濁互阻，鍛鍊而為紅積也。
宜清熱導滯，調氣行血，氣調則後重自除，血行則便紅自愈。


白頭翁（三錢）　北秦皮（二錢）　炒黃芩（一錢五分）　全當歸（一錢五分）　酒川連（五分）　炒赤白芍（各一錢五分）　桃仁泥（包，一錢五分）　杜紅花（八分）　焦楂炭（三錢）　全栝蔞（切，四錢）　春砂殼（八分）　細青皮（一錢）

祁右　痢下匝月，次數雖少，穀食不進，裡熱口乾，加之呃逆口糜，脈小數，舌質紅，苔糜腐，痢久傷陰，木火沖胃，濕熱敗濁，稽留曲腸，腸膜已腐矣，危狀疊見，恐難挽回。
勉擬參連開噤意，聊盡人工。


西洋參（一錢五分）　川雅連（五分）　炒黃芩（一錢）　生白芍（一錢五分）　甘草（五分）　陳皮（一錢）　炒竹茹（一錢五分）　清炙枇杷葉（三錢）　柿蒂（十枚）　石蓮（三錢）　焦麥芽（一錢五分）　薺菜花炭（三錢）　滋腎通關丸（包煎，一錢五分）

吳左　年五十陰氣自半。

腸中乾燥，喜用西法灌腸，而轉為下痢，色青如藍，肛門時時墮脹，歷五六日，片刻不能安適，穀食減少，舌中剝，邊薄膩，脈虛弦，良由灌腸之時，風邪從肛門而入。
風氣通於肝，青為肝之色，風淫於肝，肝木乘脾，脾失健運之常，穀食入胃，不能生化精微，而變為敗濁。
風氣從中鼓盪，驅敗濁下注大腸，而為之下痢色青如藍也。
肛門墜脹者，中虛清氣不升，經所謂中氣不足，溲便為之變也。
宜補中益氣，去風化濁之治。


清炙黃耆（三錢）　炒防風（一錢）　清炙草（六分）　銀柴胡（一錢）　蜜炙升麻（五分）　炒潞黨（一錢五分）　全當歸（二錢）　炒白芍（一錢五分）　苦桔梗（一錢）　陳皮（一錢）　炒焦赤砂糖（三錢）　山楂肉（三錢）　炒穀麥芽（各三錢）

此方一劑知，三劑已，接服歸芍六君湯。


哈左　脾有寒，腸有濕熱，痢下赤白，腹痛綿綿，舌薄黃，脈沉細。
土虛木來侮之，氣機窒塞不通，不通則痛。
徒用攻劑，恐有流弊，今宜溫運脾陽，苦化濕熱。


銀柴胡（八分）　清炙草（五分）　廣陳皮（一錢）　酒炒黃芩（一錢五分）　金鈴子（二錢）　炒白芍（二錢）　春砂殼（八分）　六神麯（三錢）　肉桂心（三分）　全當歸（二錢）　苦桔梗（一錢）　焦楂炭（三錢）　薺菜花炭（三錢）　香連丸（包，七分）

王右　脾寒腸濕，血痢色紫，腹無痛苦，久而不止，納少神疲，脈象沉細，苔薄黃。
擬黃土湯加味，溫運中陽，而清濕熱，以冀火土相生，陽氣得以上升，陰血不致下泄矣。


炮薑炭（三分）　生地炭（三錢）　酒炒黃芩（一錢）　白歸身（二錢）　生於術（二錢）　阿膠珠（三錢）　炒赤芍（二錢）　肉桂心（三分）　清炙草（五分）　地榆炭（三錢）　灶心黃土（煎湯代水，一兩）

黃左　濕熱滯鬱於腸胃，氣機流行窒塞，腹痛痢下鮮血，裡急後重，納穀減少，苔黃脈數，症勢沉重。
擬白頭翁湯加味，苦寒清熱，和中滌腸。


白頭翁（一錢五分）　北秦皮（一錢五分）　全當歸（三錢）　銀花炭（四錢）　酒炒黃芩（三錢）　川黃柏（一錢五分）　炒青陳皮（各一錢五分）　炒黑荊芥（一錢五分）　炒赤芍（二錢）　地榆炭（一錢）　春砂殼（五分）　薺菜花炭（三錢）　枳實導滯丸（四錢）


<h2>瘧疾案</h2>
馬左　夏傷於暑，以營為舍，秋冒風涼，與衛並居。

涼者陰邪也，陰欲入而陽拒之，陰並於陽，則陽虛而陰盛，陰盛則寒；暑者陽邪也，陽欲出而陰格之，陽並於陰，則陰虛而陽盛，陽盛則熱。
是以先寒慄鼓頷，而後壯熱頭痛，依時而作，汗出而解，日日如是，已有兩旬之久。
胸悶不思飲食，舌苔膩布，脈象弦滑，弦為少陽之脈，滑為痰濕之徵。
邪伏少陽，痰濕阻於募原，無疑義矣。
今擬清脾飲加減，和解樞機，蠲化痰濕。


軟柴胡（一錢）　仙半夏（二錢）　酒黃芩（一錢）　制小樸（八分）　煨草果（八分）　細青皮（一錢）　生甘草（四分）　六神麯（三錢）　鮮佩蘭（二錢）　生薑（一片）

錢左　寒熱日作，已有匝月，胸脘不舒，納少神疲，脈象弦滑無力，舌苔薄白。
此正虛邪伏募原，少陽樞機為病。
今擬小柴胡湯加味，扶正達邪，和胃化痰。


潞黨參（一錢五分）　軟柴胡（一錢）　姜半夏（二錢）　生甘草（四分）　廣皮（一錢）　炒枳殼（一錢）　煨草果（八分）　川象貝（各二錢）　炒穀麥芽（各三錢）　佩蘭（一錢五分）　生薑（二片）　紅棗（四枚）

陸左　間日瘧先戰寒而後壯熱，熱盛之時，煩躁胸悶譫語，自午後至夜半，得汗而解，已發七八次，納少神疲，脈弦滑而數，苔薄膩而黃。
伏邪痰濕互阻陽明為病，營衛循序失司。
擬桂枝白虎湯加味，疏解肌邪，而清陽明。


川桂枝（八分）　陳皮（一錢）　熟石膏（打，四錢）　生甘草（一錢）　炒穀芽（四錢）　仙半夏（三錢）　川象貝（各二錢）　煨草果（八分）　肥知母（一錢五分）　佩蘭（一錢五分）　生薑（二片）　紅棗（四枚）　甘露消毒丹（荷葉包煎，四錢）

二診　服桂枝白虎湯三劑，間日寒熱已減大半，發時譫語亦止，惟胸悶納少，神疲乏力，脈弦滑不靜，苔薄膩，夜不安寐。
伏邪痰濕未楚，胃不和則臥不安也。
前法既效，率由舊章。


川桂枝（六分）　仙半夏（三錢）　熟石膏（打，二錢）　生甘草（四分）　陳皮（一錢）　茯神（硃砂拌，三錢）　川象貝（各二錢）　北秫米（包，三錢）　炙遠志（一錢）　佩蘭（一錢五分）　生薑（二片）　紅棗（四枚）

姜童　間日瘧已延月餘，加之大腹時滿，納少便溏，舌苔薄膩，脈象沉弦。
乃久瘧傷脾，脾陽不運，濁濕凝聚募原，三焦輸化無權，書所謂諸濕腫滿，皆屬於脾，又曰濁氣在上，則生䐜脹是也。
表病傳裡，勢非輕淺。
亟與溫運太陰，以化濕濁，和解樞機，而達經邪。


熟附片（一錢）　淡乾薑（五分）　生白朮（一錢五分）　連皮苓（四錢）　澤瀉（一錢五分）　軟柴胡（八分）　仙半夏（二錢）　生甘草（四分）　制川樸（一錢）　腹皮（二錢）　六神麯（三錢）　炒麥芽　苡仁（各三錢）

復診　溫運太陰，和解樞機，連服三劑，腹脹滿漸見輕減，寒熱又作，是陷入太陰之邪，仍欲還出陽經之佳象。
胸悶納少，腑行不實，小溲短少，脈轉弦滑，痰濕留戀中焦，脾胃運化失職。
前法頗合，再進一籌。


熟附片（一錢）　炮乾薑（六分）　生白朮（二錢）　赤豬苓（各三錢）　澤瀉（一錢五分）　軟柴胡（一錢）　仙半夏（二錢）　粉葛根（一錢）　生甘草（五分）　小樸（八分）　大腹皮（二錢）　六神麯（三錢）　乾荷葉（一角）

楊右　三日瘧已延半載，發時寒戰壯熱，歷十小時始衰，納穀漸少，面色萎黃，脈象沉弦無力，苔薄膩。
此正氣已虛，邪伏三陰，營衛循序失司，纏綿之症。
姑擬扶正達邪，用陽和陰。


炒潞黨（一錢五分）　柴胡（八分）　生甘草（六分）　仙半夏（二錢）　川桂枝（六分）　熟附片（一錢）　炙鱉甲（四錢）　青蒿梗（一錢五分）　鹿角霜（三錢）　茯苓（三錢）　陳皮（一錢）　焦穀芽（四錢）　生薑（二片）　紅棗（四枚）

二診　前方服六劑，寒熱即止，接服六君子湯，加草果、薑、棗。


俞左　伏邪久蘊，消耗陰液，臨晚身熱，至夜半而減，已延數月，咳嗆咯痰不爽，納少形肉消瘦，苔薄黃，脈弦滑而數。
少陰之陰已傷，陽明之邪不解。
書云：但熱不寒，名曰癉瘧，久不愈，即為癆瘧也。


潞黨參（一錢五分）　生甘草（六分）　青蒿梗（一錢五分）　炙鱉甲（三錢）　川貝母（三錢）　熟石膏（打，三錢）　仙半夏（一錢五分）　銀柴胡（一錢）　冬瓜子（三錢）　朱茯神（三錢）　嫩白薇（一錢五分）　大荸薺（五枚）　焦穀芽（四錢）

屠右　但寒不熱，名曰牡瘧，間日而作，已有月餘，汗多淋漓，納穀減少，脈沉細而弦，舌中剝邊薄白而膩。
是陽虛失於外護，不能托邪外出，痰濕困於中宮，脾胃運化失職，高年患此，勿輕視之。
亟擬助陽達邪，和中化濕。


潞黨參（三錢）　熟附塊（二錢）　川桂枝（一錢）　軟柴胡（一錢）　陳廣皮（一錢）　姜半夏（三錢）　雲茯苓（三錢）　鹿角霜（三錢）　煨草果（八分）　清炙草（五分）　生薑（二片）　紅棗（四枚）

二診　寒減，胸悶氣逆，去參，加旋覆花（包，一錢五分）　炙白蘇子（二錢）。


三診　牡瘧寒熱已減，汗多淋漓，納少胸悶，脈沉細而弦，舌中剝邊薄膩。
陽虛氣弱，不能托邪外出，痰濕逗留募原，皮毛開而經隧閉也。
仍宜助陽達邪，和中化濕。


潞黨參（三錢）　熟附片（二錢）　川桂枝（一錢）　白芍（一錢五分）　清炙草（五分）　軟柴胡（八分）　仙半夏（三錢）　煨草果（一錢）　常山（一錢）　鹿角霜（三錢）　生薑（二片）　紅棗（四枚）

楊左　伏邪痰濕，逗留募原，營衛失其常度，邪與營爭則熱，與衛爭則寒，寒熱日作，胸悶泛惡，舌苔薄膩，脈象弦滑。
此邪在少陽，濕在陽明，少陽為半表半裡之經，寒熱往來，職是故也。
今宜和解宣化，淡滲濕熱，俾得邪從外達，濕從下趨，則營衛調和，寒熱自解矣。


前柴胡（各一錢五分）　茯苓皮（四錢）　塊滑石（三錢）　仙半夏（二錢）　象貝母（三錢）　通草（八分）　酒炒黃芩（一錢五分）　白蔻殼（八分）　鮮藿香（一錢五分）　生薑（二片）


<h2>喉痧案</h2>
（附：白喉案　瘀後案）

楊左　風溫疫癘之邪，引動肝膽之火，蘊襲肺胃兩經，發為喉痧。

痧布隱隱，身熱，咽喉腫紅焮痛，內關白腐，舌苔薄黃，脈象郁滑而數。
天氣通於鼻，地氣通於口，口鼻吸受天地不正之氣，與肺胃蘊伏之熱，熏蒸上中二焦。
咽喉為肺胃之門戶，肺胃有熱，所以咽喉腫痛，而內關白腐也。
邪勢正在鴟張之際，慮其增劇。
經云：風淫於內，治以辛涼，此其候也。


淨蟬衣（八分）　苦桔梗（一錢）　金銀花（三錢）　京赤芍（二錢）　荊芥穗（八分）　甜苦甘草（各六分）　連翹殼（三錢）　鮮竹葉（三十張）　淡豆豉（三錢）　輕馬勃（一錢）　象貝母（三錢）　白茅根（二扎）　薄荷葉（八分）　黑山梔（一錢五分）　炙殭蠶（三錢）

二診　𰣤痧雖布，身灼熱不退，咽喉腫痛白腐，脈洪數，舌絳。
伏溫化熱，蘊蒸陽明，由氣入營，銷爍陰液，厥少之火，乘勢上亢。
症勢沉重，急宜氣血雙清，而解疫毒。


犀角尖（五分）　甘中黃（八分）　象貝母（三錢）　鮮竹葉（三十張）　鮮生地（四錢）　苦桔梗（一錢）　連翹殼（三錢）　茅蘆根（去心節，各一兩）　生石膏（打，四錢）　輕馬勃（一錢）　黑山梔（一錢五分）　鮮石斛（三錢）　粉丹皮（一錢五分）　陳金汁（一兩）　枇杷葉露（沖，四兩）

三診　𰣤痧己回，身熱不退，項頸漫腫疼痛，咽喉焮腫，內關白腐，舌薄黃，脈沉數。
溫邪伏熱，稽留肺胃兩經，血凝毒滯，肝膽火熾，一波未平，一波又起，殊屬棘手，宜清肺胃之伏熱，解疫癘之蘊毒。


薄荷葉（八分）　甘中黃（八分）　京赤芍（二錢）　鮮竹葉茹（各一錢五分）　京玄參（二錢）　苦桔梗（一錢）　生蒲黃（包，三錢）　黑山梔（一錢五分）　連翹殼（三錢）　炙殭蠶（三錢）　淡豆豉（三錢）　象貝母（三錢）　益母草（三錢）　活蘆根（去節，一尺）

李左　疫癘之邪，不外達而內傳，心肝之火內熾，化火入營，傷陰劫津。
擬犀角地黃合麻杏石甘湯，氣血雙清而解疫毒。


犀角尖（五分）　熟石膏（打，五錢）　金銀花（三錢）　活蘆根（去節，一尺）　鮮生地（四錢）　甘中黃（八分）　連翹殼（三錢）　鮮竹葉（三十張）　淨麻黃（四分）　苦桔梗（一錢）　川貝母（三錢）　陳金汁（沖，一兩）　光杏仁（三錢）　京赤芍（二錢）　京玄參（二錢）

陳左　溫邪疫癘，鬱而化火，肺胃被其熏蒸，心肝之火內熾，白喉腐爛焮痛，妨於咽飲，壯熱煩躁，脈洪數，舌質紅苔黃。
經云：熱淫於內，治以鹹寒，當進鹹寒解毒，清溫泄熱。


犀角尖（四分）　甘中黃（八分）　連翹殼（三錢）　京玄參（一錢五分）　鮮生地（三錢）　淡豆豉（三錢）　京赤芍（一錢五分）　大貝母（三錢）　天花粉（三錢）　薄荷炭（七分）　金銀花（三錢）　生石膏（打，三錢）　鮮竹葉（三十張）　白茅根（去心，兩紮）

王右　吸受時氣，引動伏邪，蘊襲肺胃兩經。

肺主皮毛，胃主肌肉，邪留皮毛肌肉之間，則發為紅痧。
痧點隱隱，布而不透，形寒發熱，胸悶泛惡，邪郁陽明，不得外達也。
舌苔薄黃，脈象浮滑而數。
邪勢正在鴟張，慮其增劇。
宜以辛涼清解。


荊芥穗（一錢）　赤茯苓（三錢）　淨蟬衣（八分）　炒竹茹（一錢五分）　淡豆豉（三錢）　江枳殼（一錢）　連翹殼（三錢）　熟牛蒡（二錢）　薄荷葉（八分）　苦桔梗（一錢）　京赤芍（二錢）

項童　痧後肺有伏邪，痰氣壅塞，脾有濕熱，不能健運，積濕生水，氾濫橫溢，無處不到，以致面目虛浮，腹膨肢腫，咳嗽氣逆，苔薄膩，脈濡滑，勢成腫脹重症。
姑宜肅運分消，順氣化痰。


嫩前胡（一錢五分）　豬苓（三錢）　生熟苡仁（各三錢）　炙桑皮（三錢）　光杏仁（三錢）　大腹皮（二錢）　地枯蘿（三錢）　旋覆花（包，一錢五分）　清炙枇杷葉（去毛、包，三錢）　象貝母（三錢）　廣陳皮（一錢）　枯碧竹（一錢五分）　鮮冬瓜皮（一兩，煎湯代水）　連皮苓（四錢）　福澤瀉（三錢）

李左　痧後餘邪痰熱未楚，肺胃兩病，身熱無汗，咳嗽氣逆，口乾欲飲，脈數苔黃。
此乃無形之伏溫，蘊蒸陽明，有形之痰熱，逗留肺絡，症勢沉重。
姑擬清解伏溫，而化痰熱。


粉葛根（一錢五分）　金銀花（三錢）　桑葉皮（各二錢）　活蘆根（去節，一尺）　淡豆豉（三錢）　連翹殼（三錢）　光杏仁（三錢）　京赤芍（二錢）　黑山梔（一錢五分）　生甘草（八分）　象貝母（三錢）　鮮竹茹（二錢）　天花粉（三錢）　薄荷葉（八分）


<h3>附：白喉案</h3>
陸童　痧後失音，咽喉內關白腐，氣喘鼻煽，喉有痰聲，苔黃脈數。
痧火蘊蒸肺胃，肺津不布，凝滯成痰，痰熱留戀肺胃，肺葉已損，氣機不能接續，咽喉為肺胃之門戶，肺胃有熱，所以內關白腐，音聲不揚，會厭肉脫，症勢危篤。
勉擬清溫解毒，而化痰熱，勒臨崖之馬，挽既倒之瀾，不過聊盡人工而已。


金銀花（三錢）　京玄參（三錢）　象貝母（三錢）　活蘆根（去節，一尺）　連翹殼（三錢）　薄荷葉（八八）　天花粉（三錢）　淡竹油（沖，一兩）　甘中黃（八分）　京赤芍（二錢）　冬桑葉（三錢）　大麥冬（二錢）


<h3>附：痧後案</h3>
孫童　痧後肺胃陰傷，伏邪留戀，身熱不退，咳嗽咽痛，口渴欲飲，舌質絳苔黃，脈象滑數。
伏熱蘊蒸肺胃，津液灼而為痰，肺失清肅，胃失降和，咽喉為肺胃之門戶，肺胃有熱，所以咽痛。
今擬竹葉石膏湯加味，清陽明，解蘊熱，助以生津化痰之品。


鮮竹葉（三十張）　京玄參（三錢）　桑葉皮（各三錢）　粉丹皮（二錢）　熟石膏（打，四錢）　生甘草（八分）　甜杏仁（三錢）　金銀花（三錢）　鮮石斛（三錢）　天花粉（二錢）　川象貝（各三錢）　通草（八分）　活蘆根（去節，一尺）　枇杷葉露（後入，四兩）

錢左　痧後復感外邪，痰滯內阻，水濕不化，太陰陽明為病，遍體浮腫，氣逆難於平臥，寒熱甚壯，大便溏泄，泛惡不能飲食，苔膩脈數。
此氤氳之外邪，與黏膩之痰滯，交阻肺胃，肺氣不能下降，脾弱不能運化，水濕易聚，灌浸腠理，氾濫橫溢，無所不到，三焦決瀆無權，症勢危險。
姑宜疏邪分消，而化痰滯，未識有效否。


淡豆豉（三錢）　川桂枝（五分）　鮮竹茹（二錢）　枳實（一錢同炒）　大腹皮（二錢）　連皮苓（四錢）　象貝母（三錢）　淡姜皮（八分）　焦楂炭（三錢）　豬苓（三錢）　澤瀉（三錢）　仙半夏（二錢）　酒炒黃芩（一錢五分）


<h2><br><span class="orange">卷三</span></h2>

<h2>中風案</h2>
羅左　年甫半百，陽氣早虧，賊風入中經腧，營衛痹塞不行，陡然跌僕成中，舌強不語，神識似明似昧，嗜臥不醒，右手足不用。
風性上升，痰濕隨之，阻於廉泉，堵塞神明也。
脈象尺部沉細，寸關弦緊而滑，苔白膩，陰霾瀰漫，陽不用事，幸小溲未遺，腎氣尚固，未至驟見脫象，亦云幸矣。
急擬仲景小續命湯加減，助陽祛風，開其痹塞，運中滌痰，而通絡道，冀望應手，始有轉機。


淨麻黃（四分）　熟附片（一錢）　川桂枝（八分）　生甘草（六分）　全當歸（三錢）　川芎（八分）　姜半夏（三錢）　光杏仁（三錢）　生薑汁（沖服，一錢）　淡竹瀝（沖服，一兩）

另再造丸（去殼研細末化服，一粒。
）

二診　兩進小續命湯，神識稍清，嗜寐漸減，佳兆也。
而舌強不能言語，右手足不用，脈息尺部沉細，寸關弦緊稍和，苔薄膩。
陽氣本虛，藩籬不固，賊風中經，經腧痹塞，痰濕稽留，宗氣不得分布，故右手足不用也。
腎脈絡舌本，脾脈絡舌旁，痰阻心脾之絡，故舌強不能言，靈機堵塞也。
雖見小效，尚不敢有恃無恐，再擬維陽氣以祛邪風，滌痰濁而通絡道，努力前進，以觀後效。


熟附片（一錢）　雲茯苓（三錢）　川桂枝（八分）　姜半夏（二錢）　生甘草（六分）　枳實炭（一錢）　全當歸（二錢）　光杏仁（三錢）　大川芎（八分）　炙殭蠶（二錢）　生薑汁（沖，一錢）　淡竹瀝（沖，一兩）

三診　又服三劑，神識較清，嗜寐大減，略能言語，陽氣有流行之機，濁痰有克化之漸，是應手也。
惟右手足依然不用，腑氣六七日不行。
苔膩，脈弦緊漸和，尺部沉細，腎陽早虧，宗氣不得分布，腑中之濁垢，須陽氣通，而後能下達，經腑之邪風，必正氣旺，始托之外出。
仍擬助陽益氣，以驅邪風，通胃滌痰，而下濁垢，腑氣以下行為順，通腑亦不可緩也。


生黃耆（三錢）　桂枝（八分）　附子（一錢）　生甘草（五分）當歸（三錢）　川芎（八分）　雲茯苓（三錢）　風化硝（五分）　全栝蔞（三錢）　枳實炭（一錢）　淡蓯蓉（三錢）　半硫丸（吞服，一錢五分）

四診　腑氣已通，濁垢得以下行，神識已清，舌強，言語未能自如，右手足依然不用，脈弦緊轉和，尺部沉細，陽氣衰弱之體，風為百病之長，陰虛之邪風，即寒中之動氣，陽氣旺一分，邪風去一分。
濕痰盤踞，亦藉陽氣充足，始能克化。
經所謂陽氣者，若天與日，失其所則折壽而不彰，理有信然。
仍助陽氣以祛邪風，化濕痰而通絡道，循序漸進，自獲效果。


生黃耆（五錢）　生白朮（二錢）　生甘草（五分）　熟附子（一錢）　桂枝（八分）　全當歸（三錢）　川芎（八分）　姜半夏（三錢）　西秦艽（二錢）　懷牛膝（二錢）　嫩桑枝（三錢）　指迷茯苓丸（包，五錢）

服前方，諸恙見輕，仍守原法擴充。
生黃耆用至八錢，間日用鹿茸二分，研細末，飯為丸，陳酒吞服，大活絡丹，每五日服一粒，去殼研末，陳酒化服，共服六十餘帖，舌能言，手能握，足能履。
接服膏滋方，藥味與煎藥彷彿，以善其後。


沈左　年逾古稀，氣陰早衰於未病之先，舊有頭痛目疾，今日陡然跌僕成中，舌強不語，人事不省，左手足不用。
舌質灰紅，脈象尺部沉弱，寸關弦滑而數，按之而勁。
良由水虧不能涵木，內風上旋，挾素蘊之痰熱，矇蔽清竅，堵塞神明出入之路，致不省人事，痰熱阻於廉泉，為舌強不語，風邪橫竄經腧，則左手足不用。
《金匱》云：風中於經，舉重不勝，風中於腑，即不識人，此中經兼中腑之重症也。
急擬育陰熄風，開竅滌痰，冀望轉機為幸。


大麥冬（三錢）　玄參（二錢）　羚羊片（先煎汁沖，八分）　仙半夏（二錢）　川貝（二錢）　天竺黃（一錢五分）　明天麻（八分）　陳膽星（八分）　竹茹（一錢五分）　枳實（一錢）　全栝蔞（切，四錢）　嫩鉤鉤（後入，三錢）　淡竹瀝（沖，一兩）　生薑汁（沖，二滴）　至寶丹（一粒，去殼研末化服）

二診　兩投育陰熄風、開竅滌痰之劑，人事漸知，舌強不能言語，左手足不用，脈尺部細弱，寸關弦滑而數，舌灰紅。
高年營陰虧耗，風自內起，風擾於胃，胃為水穀之海，津液變為痰涎，上阻清竅，橫竄經腧，論恙所由來也，本症陰虛，風燭堪慮！今仿河間地黃飲子加味，滋陰血以熄內風，化痰熱而清神明，風靜浪平，始可轉危為安。


大生地（四錢）　大麥冬（二錢）　川石斛（三錢）　羚羊片（先煎汁沖，四分）　仙半夏（二錢）　明天麻（一錢）　左牡蠣（四錢）　川貝母（三錢）　陳膽星（八分）　炙遠志（一錢）　九節菖蒲（八分）　全栝蔞（切，四錢）　嫩鉤鉤（後入，三錢）　淡竹瀝（沖服，一兩）

三診　疊進育陰熄風，清熱化痰之劑，人事已清，舌強言語蹇澀，左手足依然不用。

苔色灰紅，脈象弦數較靜，尺部細弱，內風漸平，陰血難復。
津液被火煉而為痰，痰為火之標，火為痰之本，火不靖，則痰不化，陰不充，則火不靖。
經腧枯澀，猶溝渠無水以貫通也。
前地黃飲子能獲效機，仍守原意進步。
然草木功能，非易驟生有情之精血也。


西洋參（一錢五分）　大麥冬（三錢）　大生地（三錢）　川石斛（三錢）　生左牡蠣（四錢）　煨天麻（八分）　竹瀝半夏（二錢）　川貝（三錢）　炙遠志（一錢）　全栝蔞（切，四錢）　鮮竹茹（二錢）　嫩鉤鉤（後入，三錢）　黑芝麻（研包，三錢）

四診　神識清，舌強和，言語未能自如，腑氣行而甚暢，痰熱已有下行之勢。
左手足依然不用，脈弦小而數，津液虧耗，筋無血養，猶樹木之偏枯，無滋液以灌溉也。
仍議滋下焦之陰，清上焦之熱，化中焦之痰，活經腧之血，複方圖治，尚可延年。


西洋參（一錢五分）　大麥冬（二錢）　大生地（二錢）　川石斛（三錢）　生左牡蠣（四錢）　仙半夏（二錢）　川貝（三錢）　全栝蔞（切，四錢）　厚杜仲（二錢）　懷牛膝（二錢）　西秦艽（二錢）　嫩桑枝（三錢）　黑芝麻（研包，三錢）

祁嫗　中風延今一載，左手不能招舉，左足不能步履，舌根似強，言語蹇澀，脈象尺部沉細，寸關濡滑，舌邊光、苔薄膩，年逾七旬，氣血兩虧，邪風入中經腧，營衛痹塞不行，痰阻舌根，故言語蹇澀也。
書云：氣主煦之，血主濡之。
今宜益氣養血，助陽化痰，兼通絡道。
冀望陽生陰長，氣旺血行，則邪風可去，而濕痰自化也。


潞黨參（三錢）　生黃耆（五錢）　生於術（二錢）　生甘草（六分）　熟附片（八分）　川桂枝（五分）　全當歸（三錢）　大白芍（二錢）　大川芎（八分）　懷牛膝（二錢）　厚杜仲（三錢）　嫩桑枝（四錢）　紅棗（十枚）　指迷茯苓丸（包，四錢）

此方服三十劑，諸恙均減，後服膏滋，得以收效。


李嫗　舊有頭痛眩暈之恙，今忽舌強不能言語，神識時明時昧，手足弛縱，小溲不固，脈象尺部細小，左寸關弦小而數，右寸關虛滑，舌光紅。
此陰血大虧，內風上擾，痰熱阻絡，靈竅堵塞，中風重症。
急擬滋液熄風，清神滌痰，甘涼濡潤，以冀挽救。


大麥冬（三錢）　大生地（三錢）　川石斛（三錢）　左牡蠣（四錢）　生石決（四錢）　煨天麻（八分）　川貝（三錢）　炙遠志（一錢）　天竺黃（一錢五分）　竹瀝半夏（一錢五分）　鮮竹茹（一錢五分）　嫩鉤鉤（後入，三錢）　淡竹瀝（沖服，一兩）　珍珠粉（沖服，二分）　

此方服十劑，諸恙已輕。
原方去竹瀝、珠粉、天竺黃，加西洋參（一錢五分），阿膠珠（一錢五分）。


黎左　二年前右拇指麻木，今忽舌強語言蹇澀，右手足麻木無力，脈象虛弦而滑，舌苔薄膩。
此體豐氣虛，邪風入絡，痰阻舌根，神氣不靈。
中風初步之重症也，急擬益氣去風，滌痰通絡。


生黃耆（五錢）　青防風（一錢）　防己（二錢）　生白朮（二錢）　全當歸（二錢）　大川芎（八分）　西秦艽（一錢五分）　竹瀝半夏（二錢）　枳實炭（一錢）　炒竹茹（一錢五分）　炙殭蠶（三錢）　陳膽星（八分）　嫩桑枝（三錢）　再造丸（一粒，去殼研細末化服）

五劑後恙已見輕，去再造丸、枳實，加指迷茯苓丸三錢吞服。


廖左　體豐氣虛，濕勝痰多，陡然跌僕成中，不省人事，小溲自遺，喉中痰聲漉漉，汗多脈伏，身熱肢冷。
此本實先撥，真陽飛越。
氣血渙散，樞紐不交，雖曰中臟，實暴脫也。
勉擬一方，聊盡人工。


別直參（三錢）　熟附塊（三錢）　淡竹瀝（二兩）　生薑汁（一錢）

（兩液同沖）


<h2>類中案</h2>
嚴左　右手足素患麻木，昨日陡然舌強，不能言語，診脈左細弱，右弦滑，苔前光後膩，此乃氣陰本虧，虛風內動，風者善行而數變，故其發病也速。
挾痰濁上阻廉泉，橫竄絡道，營衛痹塞不通，類中根苗顯著。
經云：邪之所湊，其氣必虛。
又云：虛處受邪，其病則實。
擬益氣熄風，化痰通絡。


吉林參鬚（一錢，另煎汁沖服）　雲茯苓（三錢）　炙殭蠶（三錢）　陳廣皮（一錢）　生白朮（一錢五分）　竹節白附子（一錢）　炙遠志肉（一錢）　黑穭豆衣（三錢）　竹瀝半夏（二錢）　陳膽星（八分）　九節菖蒲（八分）　姜水炒竹茹（一錢五分）　嫩鉤鉤（後入，三錢）

二診　舌強蹇於語言，肢麻艱於舉動，口乾不多飲，舌光絳中後干膩，脈象右細弱，左弦滑，如昨診狀。
心開竅於舌，腎脈絡舌本，脾脈絡舌旁，心腎陰虧，虛風內動，挾痰濁上阻廉泉。
先哲云：舌廢不能言，足痿不良行，即是喑痱重症。
再仿地黃飲子意出入。


大生地（三錢）　雲茯苓（三錢）　陳膽星（八分）　九節菖蒲（一錢）　川石斛（三錢）　竹瀝半夏（二錢）　川象貝（各二錢）　炙遠志（一錢）　南沙參（三錢）　煨天麻（八分）　炙殭蠶（三錢）　嫩鉤鉤（後入，三錢）

三診　昨投地黃飲子加減，脈症依然，並無進退。
昔人云：麻屬氣虛，木屬濕痰。
舌強言艱，亦是痰阻舌根之故。
腎陰不足是其本，虛風痰熱乃是標，標急於本，先治其標，標由本生，緩圖其本。
以養陰之劑，多能助濕生痰，而化痰之方，又每傷陰劫液，顧此失彼，煞費躊躇，再宜滌痰通絡為主，而以養正育陰佐之，為急標緩本之圖，作寓守於攻之策，能否有效，再商別途。


南沙參（三錢）　雲茯苓（三錢）　川象貝（各二錢）　西秦艽（一錢五分）　竹瀝半夏（二錢）　炙遠志（一錢）　炙殭蠶（三錢）　枳實炭（一錢）　煨天麻（八分）　廣陳皮（一錢）　陳膽星（八分）　嫩鉤鉤（後入，三錢）　九節菖蒲（一錢）　淡竹瀝（一兩，生薑汁兩滴同沖服）

四診　脈左細滑，右濡數，舌中剝，苔薄膩。
諸恙均覺平和，養正滌痰，通利節絡，尚屬獲效，仍宗原法再進一籌。


前方去秦艽、枳實，加焦穀芽四錢，指迷茯苓丸（包）四錢。


五診　舌強言語蹇澀，已見輕減，左手足麻木依然，脈象細滑，舌苔薄膩，投劑合度，仍擬滌痰通絡為法。


照前方去煨天麻、焦穀芽、指迷茯苓丸，加生白朮二錢、雲茯苓三錢、竹節白附子八分。


鍾左　類中舌強，不能言語，神識時明時昧。
苔薄膩，脈弦小而滑，尺部無神。
體豐者，氣本虛，濕勝者，痰必盛。
氣陰兩耗，虛風鼓其濕痰，上阻廉泉之竅，症勢頗殆，舍熄風潛陽清神滌痰不為功。


生白芍（三錢）　雲茯苓（三錢）　陳膽星（八分）　九節石菖蒲（一錢）　滁菊花（三錢）　煨天麻（八分）　川象貝（各二錢）　蛇膽陳皮（三分）　生石決（一兩）　竹瀝半夏（三錢）　炙遠志（一錢）　嫩鉤鉤（後入，三錢）　淡竹瀝（一兩五錢，生薑汁兩滴同沖服）

錢左　類中偏左，半體不用，神識雖清，舌強言蹇，咬牙嚼齒，牙縫滲血，呃逆頻仍，舌絳，脈弦小而數。
諸風掉眩，皆屬於肝，陰分大傷，肝陽化風上擾，肝風鼓火內煽，痰熱阻於廉泉之竅，肺胃肅降之令不行，恙勢正在險關。
勉擬地黃飲子合竹瀝飲化裁，挽墮拯危，在此一舉。


鮮生地（四錢）　川石斛（三錢）　栝蔞皮（二錢）　柿蒂（十枚）　大麥冬（二錢）　抱茯神（三錢）　生蛤殼（六錢）　老枇杷葉（四張）　西洋參（一錢五分）　川貝母（二錢）　鮮竹茹（三錢）　嫩鈞鉤（後入，三錢）　活蘆根（去節，一尺）　淡竹瀝（沖，一兩）　真珍珠粉（一分）　真猴棗粉（一分，二味另服）

顧左　疥瘡不愈，濕毒延入經絡，四肢痠軟，不能步履，痰濕阻於廉泉，舌強不能言語，口角流涎，脾虛不能攝涎也。
《內經》云：濕熱不攘，大筋軟短，小筋弛長，軟短為拘，弛長為痿。
此證是也。
恙久根深，蔓難圖治，姑擬溫化痰濕，通利節絡，以漸除之。


潞黨參（二錢）　仙半夏（二錢）　陳膽星（八分）　木防己（三錢）　生白朮（一錢）　陳廣皮（一錢）　西秦艽（二錢）　全當歸（二錢）　竹節白附子（一錢五分）　炙甘草（五分）　陳木瓜（二錢）　紫丹參（二錢）　酒炒嫩桑枝（四錢）　指迷茯苓丸（包，五錢）

董左　心開竅於舌，腎脈絡舌本，脾脈絡舌旁，外風引動內風，挾濕痰阻於廉泉，橫竄絡道，右半身不遂已久，邇來舌強不能言語，苔薄膩，脈弦小而滑，類中風之重症。
姑擬熄風滌痰，和營通絡。


左牡蠣（四錢）　朱茯神（三錢）　炙殭蠶（二錢）　淡竹瀝（一兩五錢）　生薑汁（沖服，二滴）　花龍骨（三錢）　炙遠志肉（一錢）　陳膽星（八分）　川象貝（各二錢）　仙半夏（二錢）　枳實炭（一錢）　西秦艽（二錢）　煨天麻（八分）　嫩鉤鉤（後入，三錢）

金左　氣陰本虧，外風引動內風，挾濕痰上阻廉泉，橫竄絡道，陡然右手足不用，舌強不能言語，神識時明時昧，口乾欲飲，舌質紅，苔薄膩，脈虛弦而滑，類中重症，急宜熄風潛陽，清神滌痰。


西洋參（一錢五分）　朱茯神（三錢）　煨天麻（八分）　生石決（八錢）　大麥冬（二錢）　竹瀝半夏（二錢）　炙殭蠶（三錢）　炙遠志肉（一錢）　川石斛（三錢）　川貝母（二錢）　嫩鉤鉤（後入，三錢）　鮮石菖蒲（一錢）　淡竹瀝（沖，一兩）　真猴　棗粉（沖服，二分）


<h2>神志案</h2>
倪左　診脈左尺沉濡，寸關弦滑而數，右寸郁澀，右關軟滑，舌質紅，苔淡白。

此乃少陰水虧，水不涵木，厥陽獨亢，引動中焦素蘊之痰濁，上蒙清竅，堵塞神明出入之路，上焦清曠之所，遂成雲霧之鄉，是以神機不靈，或不語而類癲，或多言而類狂，經所謂重陰則癲，重陽則狂是也。
重陽者，乃風乘火勢，火藉風威，則痰悉變為火，故云重陽。
重陰者，乃火漸衰而痰濁瀰漫，類乎陰象，究非真陰可比。
據述大便通則神識稍清，胃絡通於心包，胃濁下降，痰亦隨之而下也。
小溲短少而黃，氣化不及州都也。
恙久根深，非易速功，拙擬滋肺腎以柔肝木，滌痰濁而清神智，冀水升火降，陰平陽秘，則肺金有輸布之權，痰濁有下降之路，伏匿雖深，可望其肅清耳。


北沙參（三錢）　全栝蔞（四錢）　朱茯神（三錢）　鮮竹茹（一錢五分）　枳殼（一錢，同炒）　川貝母（八錢）　珍珠母（八錢）　酒炒黃連（三分）　生甘草（四分）　仙半夏（三錢）　青龍齒（三錢）　酒炒木通（七分）　遠志（一錢）　鮮石菖蒲（七分）　保心丹（開水吞服，三分）

二診　心為君主之官，神明出焉；肝為將軍之官，謀慮出焉；脾為諫議之官，思想出焉。

曲運神機，勞傷乎心；謀慮過度，勞傷乎肝；持籌握算，勞傷乎脾。
心肝之陰已傷，暗吸腎陰，水不涵木，厥陰獨亢，脾弱不能為胃行其津液，水穀之濕生痰。
陽升於上，痰濁隨之，矇蔽清竅，堵塞神機，神呆不語，類乎癲也，時或多言，類乎狂也。
前哲云，陰並於陽則狂，陽並於陰則癲，癲則如醉如癡，皆由頑痰積熱，阻於上中二焦，神明無出入之路。
夫痰為火之標，火為痰之本，痰得熱而色應黃，今反白而黏膩者何也？蓋肺津不能輸布，聚液為痰，津液之痰，與濕濁之痰，互結為援，肺色屬白，故痰色白而黏也。
腑氣五日不行，痰濁不得下達也；小溲短少而黃，肺為水之上源，源不清則流不潔也。
脈尺部沉濡，左寸關弦滑而數依然如昨，右部寸澀關滑，舌質紅，苔薄黃，本虛標實，顯然可見，況素有肢麻腿足無力等症，非本虛之明證乎；今脈數便秘，非標實之明證乎。
治本宜補，治標宜攻，頗有顧此失彼之慮。
進藥後尚屬平平，茲擬七分攻三分補，祛其頑痰，存其津液，俾腑氣通則頑痰可以下降，陰液存則浮火不致上擾，竊恐根株已深，難圖近功耳。


北沙參（四錢）　生甘草（五分）　陳膽星（八分）　生石決（八錢）　玄參（一錢五分）　小生地（四錢）　仙半夏（三錢）　天竺黃（一錢五分）　川貝母（八錢）　炙遠志（一錢）　鮮竹茹（一錢五分）　枳殼（一錢，同搗）　保心丹（三分）　礞石滾痰丸（包煎，三錢）　九節石菖蒲（八分）　淡竹油（一兩）　生薑汁（一二滴，二味同沖）

三診　昨進祛痰濁，養津液，系養正攻邪，增水行舟之意。

脈寸略小，右關脈流利，餘部平平。
腑氣得通，痰濁雖有下行之勢，惟頑痰鬱閉心包，依然不化。
痰而曰頑，是梗而不化也。
譬如盜賊焉，伏匿深藏，擾亂莫測，搜逐甚艱，苟欲直搗巢穴，絕其種類，當初病時，正氣尚充，不妨出偏師以制勝，蕩然肅清。
尊恙之來，由乎謀慮過度，深思氣結，心神過用，暗吸腎陰，坎水虧於下，坤土困於中，脾不能為胃行其津液，致所入水穀，不能化生精液，悉變為痰。
涎漬於肺則咳嗽，沃於心包則神呆，蔽障神明，靈機堵塞，始而語無次序，繼則默默不言，其來也漸，其去也亦不易。

夫寇不除，則黨類日眾；病不去，則枝節橫生。
張石頑先生曰：癲症既久，面色萎黃，時多疑惑，或吐白沫，默默不言，蟲積為患。
審色辨證，有類乎是。
為今之計，擬十味溫膽湯，扶正滌痰為君；以妙功丸，殺其蟲積為佐；以秘方甘遂丸，搜內竄之痰涎，驅痰下降為使。
猶兵家深溝高壘，先立於不敗之地，而後出奇兵以制敵也。
然乎否乎？請質高明！

北沙參（四錢）　姜半夏（三錢）　川貝母（八錢）　炙遠志（五分）　小生地（四錢）　枳實炭（五分）　陳膽星（八分）　竹油（沖，一兩）　生草（六分）　炒竹茹（五錢）　天竺黃（三錢）　生薑汁（沖，一二滴）

妙功丸方

丁香　木香　沉香（各五分）　乳香（研）　麝香（另研）　熊膽（各二分五釐）　白丁香（三十粒，即雄雀屎，但直者為雌屎）　鶴蝨（即天名精子，勿誤胡蘿菔子）　陳皮（去白，各一錢）　輕粉（四分五釐）　大黃（酒浸，一錢五分）　赤小豆（三十粒，即杜赤豆，擇其細者，勿誤認半赤半黑者名相思子也）　巴豆（一粒，去皮，研壓去油淨）　硃砂（一錢，水飛，一半為衣）

鄙意加制黃精（三錢）、明天冬（三錢），烘燥研入，以監製其香燥，而助殺蟲之用。


上藥為末，蕎麥粉三錢作糊為丸，每丸約重一錢，硃砂為衣，陰乾，間日服一粒，溫水浸一宿，去水，再用溫水化開，空心服之。


治癲症秘方甘遂丸

甘遂二錢為末，以豬心管血和藥入心內縛定，濕紙裹煨熟取藥，用辰砂末（一錢），分四丸，每服一丸，以豬心煎湯下，大便利下惡物為效，未下，再服一丸。
如下後，緩一二日再服。


此方治驗多人，惟心虛怔忡、脾虛便溏者，不可服。


李左　腎陰不足，心肝之火有餘，此離坎不交之象也。
痰熱矇蔽清竅，神不守舍，舍空而痰熱踞之，痰火上炎，如徹夜不寐；痰蒙心則多疑，時聞申申之詈。
脈弦滑帶數。
治宜益腎陰，清心火，助入安神滌痰之品。


大麥冬（二錢）　朱茯神（三錢）　煅石決（一兩）　淡竹油（沖，一兩）　川雅連（四分）　炙遠志肉（一錢）　生甘草（五分）　金器（入煎，一具）　細木通（八分）　紫貝齒（三錢）　川貝母（三錢）　鮮竹茹葉（各二錢）

錢左　肝藏魂，心藏神，腎藏精，肝虛則魂不安寧，心虛則神無所依，腎虛則封藏失職，以致驚悸惕息，恍若有亡，遺泄頻頻，心腎之陰不足，君相之火有餘也。
盜汗甚多，汗為心液，虛陽迫津液而外泄也。
脈象軟弱，右尺虛數，肝與膽為表裡，腎與肝為乙癸，三陰既虛，君相內動，欲潛其陽，必滋其陰，王太僕云：壯水之主，以制陽光。
當擬三才合六味珍珠母丸加減，滋腎陰以柔肝木，清君相而安神志，俾得陰平陽秘，水升火降，則諸恙可愈。


北沙參（三錢）　粉丹皮（二錢）　珍珠母（八分）　生白芍（二錢）　天麥冬（各一錢五分）　抱茯神（三錢）　青龍齒（三錢）　炒棗仁（三錢）　大生熟地（各三錢）　淮山藥（三錢）　左牡蠣（四錢）　炙遠志肉（一錢）　封髓丹（包，三錢）　金器（入煎，一具）

朱左　心者君主之官，神明出焉。

腎者作強之官，伎巧出焉。
心營與腎水交虧，神機不靈，作強無權，不能動作，不能思想，心悸跳躍，右耳響鳴，兩目羞明，腰痛酸脹，健忘膽怯。
舌質光，苔尖白中後黃膩，脈象弦小而滑，痰熱乘勢內生，弦乃肝旺，小屬腎虛，滑則有痰之明證。
經云：主不明則十二官危。
心病則一身皆病矣。
脈證參合，或則成損，或則為癲，欲求速愈，靜養調攝，當居其半，草木扶助，尚在其次，姑宜複方圖治，養心陰，益腎水，柔肝木，化痰熱，參以調和脾胃之品。
水足則木得涵養，脾健則痰熱自化。


柏子仁（四錢）　朱茯神（三錢）　廣橘白（一錢）　枸杞子（三錢）　酸棗仁（三錢）　水炙遠志（一錢）　青龍齒（四錢）　陳膽星（八分）　滁菊花（二錢）　潼沙苑（三錢）　九節菖蒲（八分）　生熟穀芽（各三錢）　冬青子（三錢）　合歡皮（三錢）


<h2>內傷雜病案</h2>
（附：不寐案　肝氣肝陽案　頭痛眩暈案）

朱右　產後未滿百日，虛寒虛熱，早輕暮重，已有匝月，納少便溏，形瘦色萎，且有咳嗽，自汗盜汗，脈濡滑無力，舌苔淡白，此衛虛失於外護，營虛失於內守，脾弱土不生金，虛陽逼津液而外泄也，蓐勞漸著，恐難完璧。
姑擬黃耆建中湯合二加龍骨湯加味。


清炙黃耆（三錢）　炒白芍（二錢）　清炙草（六分）　川桂枝（五分）　牡蠣（四錢）　花龍骨（三錢）　米炒於術（三錢）　雲茯苓（三錢）　炒淮藥（三錢）　炒川貝（二錢）　浮小麥（四錢）　熟附片（八分）

二診　前投黃耆建中二加龍骨，寒熱較輕，自汗盜汗亦減，雖屬佳境，無如昔日所服之劑，滋陰太過，中土受戕，清氣不升，大便溏薄，納少色萎，腹痛隱隱。
左脈細弱，右脈濡遲，陽陷入陰，命火式微。
脈訣云：陽陷入陰精血弱，白頭猶可少年愁。
殊可慮也。
再守原意加入益火生土之品，冀望中土強健，大便結實為要著。


清炙黃耆（三錢）　炒白芍（一錢五分）　清炙草（六分）　熟附片（八分）　牡蠣（三錢）　花龍骨（三錢）　炒淮藥（三錢）　米炒於術（三錢）　雲苓（三錢）　大砂仁（研，六分）　炒補骨脂（一錢五分）　煨益智（一錢五分）　浮小麥（四錢）

三診　寒熱輕，虛汗減，便溏亦有結意，而咳嗽痰多，納穀衰少，形瘦色萎，舌光無苔，脈來濡細，幸無數象。
脾弱土不生金，肺虛灌溉無權，仍擬建立中氣，培補脾土，能得穀食加增，不生枝節，庶可轉危為安。


炒潞黨參（三錢）　清炙黃耆（二錢）　炒白芍（一錢五分）　清炙草（六分）　熟附片（八分）　左牡蠣（四錢）　花龍骨（三錢）　米炒於術（三錢）　炒淮藥（三錢）　炒川貝（二錢）　大砂仁（研，五分）　陳廣皮（一錢）　浮小麥（四錢）　紅棗（五枚）

蔣左　勞役太過，脾胃兩傷，營衛循序失常，寒熱似瘧，已有數月。
形瘦色萎，食減神疲，脈象虛遲，舌光有津，勢將入於虛損一途。
損者益之，虛者補之。
甘溫能除大熱，補中益氣湯加減。


潞黨參（三錢）　炙黃耆（三錢）　炒冬朮（二錢）　清炙草（五分）　銀柴胡（一錢五分）　陳廣皮（一錢）　全當歸（二錢）　懷牛膝（二錢）　西秦艽（一錢五分）　大砂仁（研，八分）　焦穀芽（四錢）　生薑（二片）　紅棗（四枚）

匡左　誦讀勞傷乎心，房幃勞傷乎腎。
陰虛於下，陽升於上，頭眩耳鳴，心悸少寐，遺泄頻頻，神疲肢倦。
脈象尺部細弱，寸關虛弦，舌質淡紅。
姑擬育陰潛陽，交通心腎。


大生熟地（各三錢）　粉丹皮（一錢五分）　生石決（四錢）　左牡蠣（四錢）　抱茯神（三錢）　淮山藥（三錢）　炙遠志（一錢）　炒棗仁（三錢）　潼蒺藜（三錢）　北秫米（包，三錢）　生白芍（二錢）　白蓮鬚（一錢五分）　三才封髓丹（三錢，清晨淡鹽湯送下）

宦左　入夜潮熱，延今兩月，納少形瘦，神疲乏力，舌質光絳，脈象濡小而數。
此三陰虧耗，脾胃生氣受戕，慮成損怯。


西洋參（一錢五分）　川石斛（三錢）　茯神（三錢）　淮山藥（三錢）　青蒿梗（一錢五分）　炙鱉甲（四錢）　嫩白薇（一錢五分）　陳皮（一錢）　生熟穀芽（各三錢）　紅棗（五枚）　

姜左　虛寒虛熱，寒多熱少，口唾白沫，納減便溏，苔薄膩，脈濡細，脾弱胃虛，衛陽不入於陰也，虛勞堪慮。
擬黃耆建中合二加龍骨湯加減。


清炙黃耆（一錢五分）　炒白芍（一錢五分）　清炙草（六分）　熟附片（一錢）　煅牡蠣（三錢）　花龍骨（三錢）　米炒於術（三錢）　雲茯苓（三錢）　炒淮藥（三錢）　砂仁（研，八分）　陳皮（一錢）　焦穀芽（四錢）　煨姜（二片）　紅棗（四枚）

宋右　恙由抑鬱起見，情志不適，氣阻血瘀，土受土克，胃乏生化，無血以下注衝任，經閉一載，納少形瘦，臨晚寒熱，咳嗽痰沫甚多，脈象左虛弦，右濡澀，經所謂二陽之病發心脾，有不得隱曲，女子不月，其傳為風消，再傳為息賁，若加氣促，則不治矣。
姑擬逍遙合歸脾、大黃䗪蟲丸，複方圖治。


全當歸（三錢）　大白芍（二錢）　銀柴胡（一錢）　炒潞黨（二錢）　米炒於術（一錢五分）　清炙草（五分）　炙遠志（一錢）　紫丹參（二錢）　茺蔚子（三錢）　川貝母（二錢）　甜光杏（三錢）　北秫米（包，三錢）大黃䗪蟲丸（一錢，每日吞服，以經通為度）

復診　臨晚寒熱，雖則輕減，而咳嗽依然。
經閉納少，舌光無苔，脈左弦右澀，此血室乾枯，木火刑金，脾胃生化無權。
還須怡情適懷，以助藥力。
今擬培土生金，養血通經，然亦非旦夕所能圖功者也。


蛤粉炒阿膠（二錢）　茯神（三錢）　淮山藥（三錢）　川貝（二錢）　甜光杏（三錢）　紫丹參（二錢）　茺蔚子（三錢）　全當歸（三錢）　懷牛膝（二錢）　廣艾絨（六分）　西藏紅花（八分）　北秫米（包，三錢）　大黃䗪蟲丸（吞服，一錢）

蔡左　仲秋燥邪咳嗽起見，至冬不愈，加之咽痛乾燥，蒂丁下墜，妨於咽飲，內熱納少。
脈象濡數，幸不洪大，舌質紅苔黃。
平素陰虛，燥邪化火，上刑肺金，下耗腎水，水不上潮，浮火炎炎。
頗慮吐血而入虛損一途，急擬清燥潤肺，而降浮火。


蛤粉炒阿膠（一錢五分）　天花粉（三錢）　川象貝（各一錢）　京玄參（一錢）　肥知母（一錢五分）　甜光杏（三錢）　柿霜（八分）　生甘草（八分）　冬桑葉（三錢）　冬瓜子（三錢）　枇杷葉露（後入，四兩）　活蘆根（去節，一兩）

方左　吐血屢發，咳嗽有年，動則氣逆，咽痛失音，形瘦骨立，潮熱口燥，脈象弦大而數。
弦則為勞，數則病進，陰液枯涸，木火犯肺，肺葉已損，即是金破不鳴，肺癆顯然。
勉擬壯水之主，以柔肝木，清養肺氣，而滋化源，然亦不過盡人工而已。


南北沙參（各三錢）　天麥冬（各二錢）　蛤粉炒阿膠（二錢）　生甘草（五分）　茯神（三錢）　淮山藥（三錢）　川貝（二錢）　栝蔞皮（二錢）　甜光杏（三錢）　熟女貞（二錢）　冬蟲草（二錢）　北秫米（包，三錢）　鳳凰衣（一錢五分）　豬膚（刮去油毛，三錢）

候左　肺虛則咳嗽寒熱，脾虛則納少便溏，心虛則脈細神疲，腎虛則遺泄，肝虛則頭眩，五虛俱見，非易圖功。
惟宜培土生金，益腎養肝，苟能泄瀉止，穀食增，寒熱除，咳嗽減，則虛者可治。


炒潞黨（三錢）　雲茯苓（三錢）　炒於術（二錢）　清炙草（六分）　陳皮（一錢）　炒淮藥（三錢）　炒川貝（二錢）　炒御米殼（二錢）　煅牡蠣（三錢）　花龍骨（三錢）　水炙遠志（一錢）　北秫米（包，四錢）

傅左　小溲清長，已經匝月，脈象尺部軟弱，寸關虛小，氣分不足，腎陽亦虧，中無砥柱之權，下失封藏之固。
補益中氣，而滋腎水。


潞黨參（三錢）　白歸身（二錢）　熟女貞（三錢）　炙黃耆（三錢）　大白芍（二錢）　廣橘白（一錢）　甜冬朮（二錢）　淮山藥（三錢）　炙升麻（四分）　炙甘草（五分）　潼蒺藜（三錢）　紅棗（二錢）　七味都氣丸（包煎，三錢）

陸左　陰虛則內熱，陽虛則外寒，肺虛則咳嗽，脾虛則形瘦，脈象細弦而數，弦則為勞，數則病進，勞已入損，恐難完璧。
擬黃耆建中湯建立中氣，宗經旨勞者溫之，損者益之之意。


炙黃耆（三錢）　朱茯神（三錢）　甜杏仁（三錢）　淮山藥（三錢）　川桂枝（四分）　炙甘草（五分）　廣橘白（一錢）　炒白芍（三錢）　紅棗（二枚）　生薑（二片）　生穀芽（三錢）　飴糖（四錢）


<h3>附：不寐案</h3>
李左　不寐已久，時輕時劇，苔薄膩，脈弦小，心體虧，心陽亢，不能下交於腎，濕痰中阻，胃因不和，胃不和故臥不安也。
擬和胃化痰，交通心腎。


生白芍（二錢）　朱茯神（三錢）　上川連（一分）　炒棗仁（三錢）　法半夏（二錢）　遠志肉（一錢）　上肉桂（一分）　柏子霜（二錢）　北秫米（包，三錢）　炙甘草（八分）

程右　鬱怒傷肝，肝膽之火內熾，痰濕中阻，胃失和降，懊憹少寐，胸痹不舒。
擬溫膽湯加減。


法半夏（二錢）　朱茯神（三錢）　珍珠母（三錢）　黑山梔（一錢五分）　北秫米（包，三錢）　遠志肉（一錢）　青龍齒（三錢）　川貝母（二錢）　炒棗仁（三錢）　生白芍（二錢）　鮮竹茹（一錢五分）　枳實（一錢，同搗）　廣鬱金（一錢五分）　合歡花（一錢五分）　夜交藤（三錢）

陳左　高年氣陰兩虧，肝陽挾痰濁上蒙清空，健忘少寐，神疲肢倦，脈象虛弦而滑，苔薄膩，虛中夾實，最難著手，姑擬益氣陰以柔肝木，化痰濁而通神明。


太子參（一錢）　仙半夏（二錢）　白歸身（二錢）　穭豆衣（三錢）　抱茯神（三錢）　薄橘紅（八分）　生白芍（二錢）　炒杭菊（一錢五分）　炒竹茹（一錢五分）　遠志肉（一錢）　天竺黃（一錢五分）　石菖蒲（八分）　淡竹油（一兩）　生薑（同沖服，兩滴）

陳左　陰虛難復，肝火易升，宗氣跳躍，夜夢紛壇，脈象軟小而數。
擬育陰潛陽，交通心腎。


蛤粉炒阿膠（二錢）　朱茯神（三錢）　珍珠母（三錢）　生白芍（二錢）　小生地（三錢）　炙遠志（一錢）　青龍齒（三錢）　粉丹皮（一錢五分）　川貝母（二錢）　潼蒺藜（三錢）　熟女貞（二錢）　炒竹茹（二錢）　鮮藕（切片入煎，一兩）

倪左　不寐之恙，乍輕乍劇，脅痛略減，頭眩心悸，皆由陰虛不能斂陽，陽亢不入於陰也。
擬柔肝潛陽，和胃安神。


蛤粉炒阿膠（二錢）　朱茯神（三錢）　青龍齒（三錢）　左牡蠣（四錢）　生白芍（二錢）　酸棗仁（三錢）　仙半夏（二錢）　炙遠志（一錢）　川雅連（二分）　柏子仁（三錢）　北秫米（包，三錢）　琥珀多寐丸（吞服，一錢）


<h3>附：肝氣肝陽案</h3>
虞左　肝為將軍之官，其性陰，其體陽，其發病也速。
操勞過度，肝陽內動，化風上擾，痰熱隨之，清竅被蒙，神明不能自主，陡然神糊不語，牙關緊閉，四肢抽搐，脈沉似伏，良由血虧不能養肝，肝熱生風，肝主筋，肝風入筋，所以四肢抽搐，痰氣閉塞，脈道亦為之不利也。
此為痙厥重症，肝屬剛臟，非柔不克。
當擬柔肝熄風，清神滌痰。


生白芍（二錢）　朱茯神（三錢）　鮮竹茹（二錢）　嫩鉤鉤（後下，三錢）　羚羊片（煎沖，八分）　水炙遠志（一錢）　天竺黃（一錢五分）　川貝母（三錢）　煨天麻（八分）　石菖蒲（八分）　淡竹油（一兩）　生薑汁（同沖，二滴）

趙左　風陽上擾，巔頂為病，痰濕內阻，胃失降和，所以耳鳴失聰，兩目紅赤，視物模糊者，風陽之為患也；所以頭眩泛惡者，胃氣不降，而濁陰上僭也。
舌質紅苔黃，脈弦數。
陰虧於下，陽浮於上，危象顯然。
治宜熄風清肝，而化痰濁。


薄荷葉（八分）　煅石決（四錢）　淨蕤仁（二錢）　仙半夏（一錢五分）　冬桑葉（三錢）　炒竹茹（一錢五分）　甘菊花（三錢）　夏枯花（一錢五分）　嫩鉤鉤（後下，三錢）

丁左　勞心過度，心腎不足，肝陽易升，肝氣易動，氣鬱於中，則胸膺牽痛，陽升於上，則頭眩眼花，心腎不交，則夜不安寐。
腎主骨，肝主筋，肝腎血虛，失於營養，則遍體痠楚。
宜調益心腎，柔肝潛陽法。


生白芍（二錢）　朱茯神（三錢）　煅石決（四錢）　熟女貞（二錢）　金鈴子（二錢）　玫瑰水炒竹茹（一錢）　馬料豆（三錢）　紫貝齒（三錢）　桑椹子（二錢）　甘杞子（二錢）　夜交藤（四錢）　滁菊花（一錢五分）　潼白蒺藜（各一錢）　左金丸（包，七分）

孫右　盛怒後忽然心胸大痛，喜笑不休，脈沉伏，肢冷。
久郁傷肝，肝病善怒，怒則氣上，所以心胸大痛；氣鬱化大，擾於膻中，所以喜笑不休；氣機窒塞，所以肢冷脈伏。
種種見證，皆由肝病為患。
木鬱則達之，宜疏肝解鬱，而理氣機，若誤為寒厥則殆矣。


銀花炭（三錢）　金鈴子（二錢）　制香附（一錢五分）　川貝母（三錢）　薄荷葉（八分）　青陳皮（各一錢）　上沉香（四分）　大白芍（二錢）　廣鬱金（一錢五分）　白蒺藜（一錢五分）　金器（入煎，一具）　蘇合香丸（去殼研細末化服，一粒）

沈左　脅乃肝之分野，肝氣挾痰瘀入絡，氣機不得流通，脅痛偏左，呼吸尤甚。
肺司百脈之氣，宜宣肺氣以疏肝，化痰瘀而通絡。


廣鬱金（一錢五分）　當歸鬚（二錢）　延胡索（一錢）　廣木香（八分）　旋覆花（包，一錢五分）　真新絳（八分）　橘紅絡（各一錢）　絲瓜絡（二錢）　炒竹茹（一錢五分）　青蔥管（一錢五分）　鮮枇杷葉（去毛、包，四張）


<h3>附：頭痛眩暈案</h3>
葛左　頭為諸陽之會，惟風可到，風邪客於陽位，襲入太陽之經，頭脈脹痛，痛引後腦，連及項背，惡風鼻流清涕，胸悶納少，脈浮苔白。
治以辛溫解散。


荊芥穗（一錢）　青防風（一錢）　川桂枝（五分）　生甘草（五分）　江枳殼（一錢）　苦桔梗（一錢）　炒赤芍（一錢五分）　炒薄荷（八分）　廣陳皮（一錢）　荷葉（一角）

何右　頭痛且脹，痛引頭額，畏風鼻塞，苔黃脈浮，風邪客於陽明之經也，風為陽邪。
辛以散之，涼以清之。


荊芥穗（一錢五分）　薄荷炭（八分）　淨蟬衣（八分）　蔓荊子（一錢五分）　冬桑葉（三錢）　甘菊花（三錢）　江枳殼（一錢）　苦桔梗（一錢）　粉葛根（一錢五分）　連翹殼（三錢）　苦丁茶（一錢五分）　荷葉邊（一圈）

任左　頭額掣痛，痛引左耳，夜半則痛尤甚，脈浮數，苔黃。
陰分本虧，風邪化熱。
引動肝膽之火，上犯空竅。
姑擬辛涼解散，清泄厥少。


冬桑葉（三錢）　甘菊花（三錢）　薄荷炭（八分）　羚羊片（先煎汁沖服，三分）　連翹殼（三錢）　黑山梔（二錢）　京赤芍（一錢五分）　生甘草（五分）　蒼耳子（一錢五分）　夏枯花（一錢五分）　荷葉邊（一圈）

居左　頭痛如劈，筋脈掣起，痛連目珠，舌紅絳，脈弦數。
此肝陽化火，上擾清空，當壯水柔肝，以熄風火。
勿可過用風藥，風能助火，風藥多，則火勢有更烈之弊。


小生地（四錢）　生白芍（二錢）　粉丹皮（二錢）　生石決（八錢）薄荷葉（八分）　甘菊花（三錢）　羚羊片（另煎汁沖服，四分）　夏枯花（一錢五分）　黑山梔（二錢）　黑芝麻（三錢）　嫩鉤鉤（後入，三錢）

詹右　產後血虛，厥陽上擾，頭腦空痛，目花眩暈，脈弦細，舌光無苔。
當養血柔肝，而潛厥陽。


大生地（四錢）　生白芍（二錢）　阿膠珠（二錢）　穭豆衣（三錢）　炒杭菊（一錢五分）　潼蒺藜（三錢）　熟女貞（二錢）　酸棗仁（三錢）　生石決（八錢）　生牡蠣（六錢）　黑芝麻（三錢）　嫩鉤鉤（後入，三錢）

黃左　肝為風木之臟，賴腎水以滋養，水虧不能涵木，肝陽上擾清空，頭痛眩暈，心悸少寐，筋惕肉瞤，恙久根深，非易速痊。
當宜滋腎水以柔肝木，潛浮陽而安心神。


阿膠珠（三錢）　生白芍（三錢）　左牡蠣（六錢）　青龍齒（三錢）　朱茯神（三錢）　酸棗仁（三錢）　穭豆衣（三錢）　炒杭菊（一錢五分）　潼蒺藜（三錢）　仙半夏（二錢）　北秫米（包，三錢）　嫩鉤鉤（後入，三錢）　黑芝麻（三錢）　琥珀多寐丸（吞服，一錢）

鄭右　諸風掉眩，皆屬於肝，肝陰不足，肝陽上僭，頭眩眼花，泛泛嘔吐，納穀減少，苔薄膩，脈弦滑，濕痰內阻，胃失降和。
丹溪云：無痰不作眩。
當柔肝潛陽，和胃化痰。


生白芍（三錢）　穭豆衣（三錢）　仙半夏（二錢）　明天麻（一錢）　朱茯神（三錢）　枳實炭（一錢）　炒竹茹（一錢）　陳皮（一錢）　潼白蒺藜（各二錢）　炒杭菊（一錢五分）　生石決（八錢）　嫩鉤鉤（後入，三錢）


<h2><br><span class="orange">卷四</span></h2>

<h2>咳嗽案</h2>
（附：痰飲、哮喘案）

鄧左　形寒飲冷則傷肺，畏寒咳嗽，頭脹骨楚，納少泛惡，脈浮滑，苔白膩。
辛溫散邪治之。


淨麻黃（五分）　光杏仁（三錢）　象貝母（三錢）　前胡（一錢五分）　仙半夏（二錢）　橘紅（八分）　茯苓（三錢）　炒枳殼（一錢）　苦桔梗（一錢）　紫菀（一錢五分）

石右　邪風犯肺，痰濕侵脾，惡寒咳嗽，頭痛且脹，胸悶泛惡，苔膩，脈浮滑。
宜辛散肺邪，而化痰濕。


紫蘇葉（一錢）　光杏仁（三錢）　象貝母（三錢）　嫩前胡（一錢五分）　仙半夏（二錢）　枳實炭（一錢）　水炙遠志（一錢）　薄橘紅（八分）　苦桔梗（一錢）　荊芥穗（一錢）　萊菔子（三錢）　姜竹茹（一錢）

林左　勞力傷陽，衛失外護，風邪乘隙入於肺俞，惡風多汗，咳嗽痰多，遍體酸楚，納少神疲，脈浮緩而滑，舌苔薄白，經所謂勞風發於肺下者是也，恙延匝月，病根已深。
姑擬玉屏風合桂枝湯加減。


蜜炙黃耆（三錢）　蜜炙防風（一錢）　生白朮（一錢五分）　清炙草（五分）　川桂枝（五分）　大白芍（一錢五分）　光杏仁（三錢）　象貝母（三錢）　薄橘紅（八分）　炙紫菀（一錢）　蜜姜（二片）　紅棗（四枚）

鳳右　年屆花甲，營陰早虧，風溫燥邪，上襲於肺，咳嗆咯痰不利，咽痛乾燥，畏風頭脹，舌質紅，苔粉白而膩，脈浮滑而數。
辛以散之，涼以清之，甘以潤之，清徹上焦，勿令邪結增劇乃吉。


炒荊芥（一錢）　薄荷（八分）　蟬衣（八分）　熟大力子（二錢）　生甘草（八分）　桔梗（一錢）　馬勃（八分）　光杏仁（三錢）　象貝母（三錢）　炙兜鈴（一錢）　冬瓜子（三錢）　蘆根（去節，一尺）

復診　前進辛散涼潤之劑，惡風頭脹漸去，而咳嗆不止，咽痛口渴，苔粉膩已化，轉為紅絳，脈浮滑而數，此風燥化熱生痰，交阻肺絡，陰液暗傷，津少上承。
今擬甘涼生津，清燥潤肺。


天花粉（三錢）　生甘草（五分）　淨蟬衣（八分）　冬桑葉（三錢）　光杏仁（三錢）　象貝母（三錢）　輕馬勃（八分）　栝蔞皮（二錢）　炙兜鈴（一錢）　冬瓜子（三錢）　蘆根（去節，一尺）　生梨（五片）

馮右　咳嗆兩月，音聲不揚，咽喉燥癢，內熱頭眩，脈濡滑而數，舌質紅，苔薄黃，初起風燥襲肺，繼則燥熱傷陰，肺金不能輸化，津液被火煉而為稠痰也。
諺云：傷風不已則成癆，不可不慮。
姑擬補肺阿膠湯加減，養肺祛風，清燥化痰。


蛤粉炒阿膠（二錢）　蜜炙兜鈴（一錢）　熟大力子（二錢）　甜光杏（三錢）　川象貝（各二錢）　栝蔞皮（三錢）　霜桑葉（三錢）　冬瓜子（三錢）　生甘草（五分）　胖大海（三枚）　活蘆根（去節，一尺）　北秫米（包，三錢）　枇杷葉露（代水煎藥，半斤）

二診　咳嗆減，音漸揚，去大力子。


三診　前方去胖大海，加抱茯神（三錢），改用干蘆根，計十二帖而愈。


程右　肺素有熱，風寒外束，胰理閉塞，惡寒發熱無汗，咳嗆氣急，喉痛音啞，妨於咽飲，痰聲漉漉，煩躁不安，脈象滑數，舌邊紅，苔薄膩黃。
邪郁化熱，熱蒸於肺，肺炎葉舉，清肅之令不得下行。
閱前服之方，降氣通腑，病勢有增無減。
其邪不得外達，而反內逼，痰火愈亢，肺氣愈逆，症已入危！急擬麻杏石甘湯加味，開痹達邪，清肺化痰，以冀弋獲為幸。


淨麻黃（五分）　生石膏（打，三錢）　光杏仁（三錢）　生甘草（五分）　薄荷葉（八分）　輕馬勃（八分）　象貝母（三錢）　連翹殼（三錢）　淡豆豉（三錢）　黑山梔（二錢）　馬兜鈴（一錢）　冬瓜子（三錢）　活蘆根（去節，一尺）　淡竹瀝（沖服，一兩）

二診　服藥後得暢汗，寒熱已退，氣逆痰聲亦減，佳兆也。
惟咳嗆咯痰不出，音啞咽痛，妨於咽飲，舌質紅苔黃，脈滑數不靜，外束之邪，已從外達，痰火尚熾，肺炎葉舉，清肅之令，仍未下行。
肺為嬌臟，位居上焦，上焦如羽，非輕不舉。
仍擬輕開上焦，清肺化痰，能無意外之虞，可望出險入夷。


淨蟬衣（八分）　薄荷葉（八分）　前胡（五錢）　桑葉皮（各二錢）　光杏仁（三錢）　象貝母（三錢）　生甘草（八分）　輕馬勃（八分）　炙兜鈴（一錢）　冬瓜子（三錢）　胖大海（三個）　連翹殼（三錢）　活蘆根（去節，一尺）　淡竹瀝（沖服，一兩）

三診　音漸開，咽痛減，咳痰難出，入夜口乾，加天花粉（三錢），接服四劑而痊。


關右　懷麟七月，手太陰司胎，胎火迫肺，燥邪乘之，咳嗆氣逆，口渴苔黃，脈象滑數，慮其咳甚殞胎。


炒黃芩（一錢）　桑葉皮（各二錢）　光杏仁（三錢）　生甘草六分）　川象貝（各二錢）　栝蔞皮根（各二錢）　炙兜鈴（一錢）　冬瓜子（三錢）　前胡（一錢五分）　活蘆根（去節，一尺）　生梨（五片）　枇杷葉露（半斤，代水煎藥）

高左　嗜酒生濕，濕鬱生熱，熏蒸於肺，肺絡損傷，咳嗆兩月，甚則痰內帶紅，膺肋牽痛，舌邊紅，苔薄黃，脈濡滑而數。
清肺淡滲治之。


南沙參（三錢）　茯苓（三錢）　生苡仁（四錢）　冬瓜子（四錢）　甜光杏（二錢）　川象貝（各二錢）　栝蔞皮（二錢）　枳椇子（三錢）　茜草根（二錢）　鮮竹茹（三錢）　干蘆根（去節，一兩）　枇杷葉（去毛、包，二片）

朱左　平素嗜茶，茶能生濕，濕鬱生痰，逗留肺經，咳嗆痰多，甚則氣逆，難於平臥，納穀減少，舌苔薄膩，脈左弦右滑。
清肺無益，理脾和胃，而化痰濕。


仙半夏（二錢）　薄橘紅（八分）　炙遠志（一錢）　光杏仁（三錢）　象貝母（三錢）　炙白蘇子（一錢五分）　炙款冬（一錢五分）　旋覆花（包，一錢五分）　生苡仁（四錢）　冬瓜子（三錢）　鵝管石（煅，一錢）　陳海蜇皮（漂淡，煎湯代水，一兩）

衛孩　食積之火犯肺，躉咳匝月，嗽甚泛吐，苔薄膩，脈滑，此乳滯生痰，逗留肺胃也。
擬滌痰肅肺治之。


仙半夏（一錢五分）　薄橘紅（八分）　炒竹茹（一錢）　光杏仁（三錢）　象貝母（三錢）　萊菔子（三錢）　冬瓜子（三錢）　霜桑葉（二錢）　十棗丸（化服，五釐）　山茨菇片（四分）

陶童　咳嗽匝月，五更尤甚，苔膩黃，脈滑數，此食滯積熱，上迫於肺也。
宜清肺化痰，使積滯積熱下達，則肺氣自清。


桑皮葉（各一錢五分）　光杏仁（三錢）　象貝母（三錢）　栝蔞皮（二錢）　炙兜鈴（一錢）　萊菔子（二錢）　冬瓜子（三錢）　炒黃芩（一錢）　枳實導滯丸（包，三錢）　大荸薺（洗打，五枚）

梁左　五臟六腑皆令人咳，不獨肺也。
六淫外感，七情內傷，皆能致咳。
今操煩過度，五志化火，火刑于肺，肺失安寧，咳嗆咯痰不爽，喉中介介如梗狀，咳已兩月之久，內經謂之心咳。
苔黃，兩寸脈數，心火爍金，無疑義矣。
擬滋少陰之陰，以制炎上之火，火降水升，則肺氣自清。


京玄參（一錢五分）　大麥冬（一錢五分）　生甘草（五錢）　茯神（三錢）　炙遠志（一錢）　甜光杏（三錢）　川象貝（各二錢）　栝蔞皮（二錢）　柏子仁（研，三錢）　肥玉竹（三錢）　干蘆根（去節，一兩）　冬瓜子（三錢）　梨膏（沖，三錢）

文左　肺若懸鐘，撞之則鳴，水虧不能涵木，木扣金雞，咳嗆已延數月，甚則痰內帶紅，形色不充，脈象尺弱，寸關濡數，勢慮入於肺癆一門。
姑擬壯水柔肝，清養肺氣。


天麥冬（各二錢）　南北沙參（各三錢）　茯神（二錢）　淮山藥（二錢）　川貝母（二錢）　栝蔞皮（二錢）　甜光杏（三錢）　潼蒺藜（三錢）　熟女貞（二錢）　旱蓮草（二錢）　茜草根（二錢）　冬瓜子（三錢）　枇杷葉膏（沖，三錢）

復診　服三十劑，咳嗆減，痰紅止，去天麥冬、枇杷葉膏，加蛤粉炒阿膠二錢、北秫米三錢，又服三十劑，即愈。


連左　正在壯年，勞心耗精，腎虛沖氣上升，肺虛痰熱留戀，氣升咳嗽，已延數月之久。
脈象細弱，幸不洪數，亦未吐血。
亟宜清上實下主治，更宜節勞節欲，以善其身，藥餌調治，可望漸痊。


大熟地（四錢）　蛤粉（包，三錢）　抱茯神（三錢）　淮山藥（三錢）　山萸肉（二錢）　粉丹皮（二錢）　左牡蠣（四錢）　潼蒺藜（三錢）　熟女貞（二錢）　川貝（二錢）　栝蔞皮（二錢）　甜光杏（三錢）　冬瓜子（三錢）　冬蟲夏草（一錢五分）

程右　勞傷衛陽不固，風邪易觸，肺先受之，咳嗽已延數月，汗多怯冷，形瘦神疲，脈象濡滑，舌淡白無苔，勢成肺癆。
經謂勞者溫之，虛者補之，宜黃耆建中湯加減。


炙黃耆（三錢）　川桂枝（五分）　大白芍（一錢五分）　清炙草（五分）　雲苓（三錢）　淮山藥（三錢）　炙遠志（一錢）　法半夏（一錢五分）　甜光杏（三錢）　廣橘白（一錢）　浮小麥（四錢）　飴糖（烊沖，三錢）

程左　陽虛則外寒，陰虛則內熱，肺虛則咳嗽，脾虛則便溏，心虛則脈細，五虛俱見，已入損門。
損者益之，虛者補之，尤當調養中土為至要，惟冀便結能食，土旺生金，始有轉機之幸。


炙黃耆（二錢）　潞黨參（三錢）　雲苓（三錢）　炒於術（一錢五分）　淮山藥（三錢）　清炙草（五分）　陳廣皮（一錢）　炒川貝（二錢）　訶子皮（炒，二錢）　御米殼（炒，二錢）　北秫米（包，三錢）

朱右　產後兩月，百脈俱虛，虛寒虛熱，咳嗽痰多，自汗盜汗，脈象虛細，舌淡苔白。
前醫疊進養陰潤肺，諸恙不減，反致納少便泄，陰損及陽，肺傷及脾。
經謂下損過胃，上損過脾，皆在難治之例，姑擬黃耆建中湯合二加龍骨湯出入，未識能得挽回否。


炙黃耆（三錢）　清炙草（八分）　米炒於術（三錢）　炒淮藥（三錢）　熟附片（一錢）　煅牡蠣（四錢）　煅龍骨（三錢）　御米殼（炒，三錢）　廣橘白（一錢五分）　浮小麥（四錢）　紅棗（五枚）

蔡右　舊有肝氣脘痛，痛止後，即咳嗽不已，脅肋牽痛，難於左臥，已延數月矣。
舌質紅苔黃，脈弦小而數。
良由氣鬱化火，上迫於肺，肺失清肅，肝升太過，頗慮失血！姑擬柔肝清肺，而化痰熱。


北沙參（三錢）　雲苓（二錢）　淮山藥（三錢）　生石決（六錢）　川貝（二錢）　栝蔞皮（二錢）　甜光杏（三錢）　海蛤殼（三錢）　絲瓜絡（二錢）　冬瓜子（三錢）　北秫米（包，三錢）　干蘆根（去節，一兩）

復診　服二十劑後，咳嗆脅痛大減，去幹蘆根，加上毛燕三錢包煎。


董左　失血之後，咳嗆不已，手足心熱，咽乾舌燥，脈細數不靜，此血去陰傷，木火刑金，津液被火煉而為痰，痰多咯不爽利，頗慮延入肺癆一門。
姑擬益腎柔肝，清養肺氣。


蛤粉炒阿膠（三錢）　茯神（三錢）　淮山藥（三錢）　北沙參（三錢）　川石斛（三錢）　生石決（六錢）　川貝（三錢）　栝蔞皮（二錢）　甜光杏（三錢）　潼蒺藜（三錢）　熟女貞（三錢）　北秫米（包，三錢）

復診　十劑後，咳嗆內熱均減，加冬蟲夏草（二錢）。


屈左　去秋失血，盈盞成盆，繼則咳嗆不已，至春益甚，動則氣短，內熱口乾，咽痛失音，形瘦骨立，脈象細數，臟陰營液俱耗，木火犯肺，肺葉已損，金破不鳴，即此症也，損怯已著，難許完璧，勉擬滋養金水而制浮火，佐培中土，苟土能生金，亦不過綿延時日耳。


天麥冬（各二錢）　南北沙參（各三錢）　茯神（三錢）　淮山藥（二錢）　川貝（二錢）　甜光杏（三錢）　熟女貞（二錢）　潼蒺藜（三錢）　冬蟲夏草（二錢）　北秫米（三錢）　鳳凰衣（一錢）　玉蝴蝶（二對）

程右　孀居多年，情懷抑鬱，五志化火，上刑肺金，血液暗耗，致咳嗽氣逆，子醜更甚，難於平臥，子醜乃肝膽旺時，木火炎威無制。
脈象左弦細右濡數。
幸胃納有味，大便不溏，中土尚有生化之機。
經事愆期，理固宜然。
亟宜養陰血以清肝火，培中土而生肺金，更宜怡情悅性，不致延成損怯乃吉。


蛤粉炒阿膠（二錢）　南沙參（三錢）　茯神（三錢）　淮山藥（三錢）　霜桑葉（二錢）　川貝（三錢）　甜光杏（三錢）　栝蔞皮（二錢）　生石決（六錢）　冬瓜子（三錢）　合歡花（一錢五分）　北秫米（包，二錢）

袁右　女子以肝為先天，先天本虛，情懷悒鬱，則五志之陽化火，上熏於肺，以致咳嗆無痰，固非實火可比。
但久郁必氣結血涸，經候澀少愆期，頗慮延成乾血勞怯。
亟當培肝腎之陰以治本，清肺胃氣熱以理標，膩補之劑，礙其胃氣，非法也。


南沙參（三錢）　抱茯神（三錢）　淮山藥（三錢）　炙遠志（一錢）　川貝母（二錢）　栝蔞皮（二錢）　海蛤殼（三錢）　紫丹參（二錢）　茺蔚子（三錢）　生石決（四錢）　合歡花（一錢五分）　冬瓜子（三錢）　甜光杏（三錢）

竺左　咳嗽延今半載，納少便溏，形肉漸削，有肺病及脾，上損及中之象，肺癆根萌已著。
清肺無益，專培中土。


炒潞黨參（三錢）　雲茯苓（三錢）　米炒於術（二錢）　清炙草（五分）　炮薑炭（四分）　橘白（一錢）　水炙遠志（一錢）　炒淮藥（三錢）　訶子皮（二錢）　御米殼（二錢）　北秫米（包，三錢）　乾荷葉（一角）

湯左　脈左弦細，右虛數，舌光，夜臥著枕，氣衝咳嗽，行走則喘促更甚，此下元根本已撥，腎少攝納，肝火挾沖氣上逆於肺，肺失肅降之令矣，勢恐由喘而腫，棘手重病。
亟當攝納下元為主，清上佐之。


大熟地（四錢）　蛤粉（包，三錢）　茯神（三錢）　淮山藥（三錢）五味子（四分）　甘杞子（三錢）　厚杜仲（二錢）　左牡蠣（四錢）　川貝母（三錢）　甜光杏（三錢）　補骨脂（一錢五分）　核桃肉（兩個）

倪左　眩暈有年，夜則盜汗，咳嗽氣短，行走喘促更甚，脈左弦細右虛數，此虛陽上冒，肝腎根蒂不固，衝脈震動，則諸脈俱逆，蓋由下焦陰不上承，故致咳嗽，究非肝經自病也。
閱前方疊進三子養親等劑，皆泄氣傷陰之藥，施於陰陽兩損之質，非徒無益，而又害之。


大熟地（四錢）　炙白蘇子（三錢）　茯神（三錢）　山藥（三錢）　五味子（四分）　川貝（二錢）　甜光杏（三錢）　左牡蠣（四錢）　冬蟲夏草（二錢）　青鉛（一兩）


<h3>附：痰飲、哮喘案</h3>
朱左　新寒引動痰飲，漬之於肺，咳嗽氣急又發，形寒怯冷，苔薄膩，脈弦滑。
仿金匱痰飲之病，宜以溫藥和之。


川桂枝（八分）　雲苓（三錢）　生白朮（五錢）　清炙草（五分）　姜半夏（二錢）　橘紅（一錢）　光杏仁（三錢）　炙遠志（一錢）　炙白蘇子（五錢）　旋覆花（包，五錢）　萊菔子（炒、研，二錢）　鵝管石（煅，一錢）

俞右　暴寒外束，痰飲內聚，支塞於肺，肅降失司，氣喘咳嗽大發，故日夜不能平臥，形寒怯冷，納少泛惡，苔白膩，脈浮弦而滑。
擬小青龍湯加減，疏解外邪，溫化痰飲。


蜜炙麻黃（四分）　川桂枝（八分）　雲苓（三錢）　姜半夏（二錢）　五味子（四分）　淡乾薑（四分）　炙蘇子（二錢）　光杏仁（三錢）　熟附片（一錢）　鵝管石（煅，一錢）　哮吼紫金丹（另吞，連服二天，兩粒）

二診　服小青龍湯兩劑，氣喘咳嗽，日中大減，夜則依然，納少泛惡，苔薄膩，脈弦滑。
夜為陰盛之時，飲邪竊踞陽位，阻塞氣機，肺胃下降之令失司，再以溫化飲邪，肅降肺氣。


川桂枝（八分）　雲苓（三錢）　姜半夏（二錢）　橘紅（一錢）　五味子（四分）　淡乾薑（四分）　水炙遠志（五分）　光杏仁（三錢）　炙蘇子（五錢）　旋覆花（包，五錢）　熟附片（一錢）　鵝管石（煅，一錢）

三診　氣喘咳嗽，夜亦輕減，泛惡亦止，惟痰飲根株已久，一時難以驟化。
脾為生痰之源，肺為貯痰之器。
今擬理脾肅肺，溫化痰飲。


原方去旋覆花、遠志二味，加生白朮（五錢）、炒補骨脂（五錢）。


屈左　痰飲咳嗽已有多年，加之遍體浮腫，大腹脹滿，氣喘不能平臥，腑行溏薄，穀食衰少，舌苔淡白，脈象沉細。
此脾腎之陽式微，水飲氾濫橫溢，上激於肺則喘，灌溉肌腠則腫，凝聚膜原則脹，陽氣不到之處，即是水濕盤踞之所，陰霾瀰漫，真陽埋沒，恙勢至此地步，已入危險一途。
勉擬振動腎陽，以驅水濕，健運太陰，而化濁氣，真武、腎氣、五苓、五皮合黑錫丹，複方圖治，冀望離照當空，濁陰消散，始有轉機之幸。


熟附子塊（二錢）　生於術（三錢）　連皮苓（四錢）　川桂枝（八分）　豬苓（二錢）　澤瀉（二錢）　陳皮（一錢）　大腹皮（二錢）　水炙桑皮（二錢）　淡姜皮（五分）　炒補骨脂（五錢）　陳葫蘆瓢（四錢）　黑錫丹（吞服，一錢）　濟生腎氣丸（清晨另吞，三錢）

二診　前方已服五劑，氣喘較平，小溲漸多，腫亦見消，而大腹脹滿，納穀不香，咳嗽夜盛，脈象沉弦，陽氣有來復之漸，水濕有下行之勢，既見效機，率由舊章。


原方去黑錫丹，加冬瓜皮（二兩），煎湯代水。


三診　又服五劑，喘已平，遍體浮腫減其大半，腹脹滿亦鬆，已有轉機。
惟納穀不香，神疲肢倦，脈左弦右濡，舌雖干，不欲飲，腎少生生之氣，脾胃運輸無權，津液不能上潮，猶釜底無薪，鍋蓋無汽水也，勿可因舌乾而改弦易轍，致反棄前功。
仍守溫腎陽以驅水濕，暖脾土而化濁陰。


熟附塊（五錢）　連皮苓（四錢）　生於術（三錢）　川桂枝（六分）　豬苓（二錢）　福澤瀉（五錢）　陳皮（一錢）　大腹皮（二錢）　水炙桑皮（五錢）　淡姜皮（五分）　炒補骨脂（五錢）　冬瓜子皮（各三錢）　陳葫蘆瓢（四錢）　濟生腎氣丸（清晨吞服，三錢）

四診　喘平腫消，腹脹滿亦去六七，而咳嗽時輕時劇，納少形瘦，神疲倦怠，口乾欲飲，舌轉淡紅，脈象左虛弦，右濡滑。
脾腎虧而難復，水濕化而未盡也。
今擬平補脾腎，順氣化痰。


炒潞黨參（五錢）　連皮苓（四錢）　生於術（三錢）　陳廣皮（一錢）　仙半夏（二錢）　炙遠志（一錢）　炙白蘇子（五錢）　旋覆花（包，五錢）　水炙桑皮（五錢）　大腹皮（二錢）　炒補骨脂（五錢）　冬瓜子皮（各三錢）　陳葫蘆瓤（四錢）　濟生腎氣丸（清晨吞服，三錢）

五診　喘平腫退，腹滿亦消，惟咳嗽清晨較甚，形瘦神疲，納穀不香，脈濡滑無力，脾腎虧虛，難以驟復，痰飲根株，亦不易除也。
今以丸藥緩圖，而善其後。


六君子丸每早服三錢，濟生腎氣丸午後服三錢。


文右　舊有痰飲咳嗽，觸受風溫之邪，由皮毛而上干肺系，蘊郁陽明。
飲邪得溫氣之熏蒸，變為膠濁之痰，互阻上焦，太陰清肅無權，以致氣喘大發，喉有鉤聲，咳痰不出，發熱畏風，舌苔膩黃，脈象浮弦而滑。
閱前方降氣化痰，似亦近理，然邪不外達，痰濁膠固益甚，頗慮壅閉之險。
書云：喘之為病，在肺為實，在腎為虛。
此肺實之喘也，急擬麻杏石甘湯加味，清開溫邪，肅肺滌痰，冀望熱退氣平為幸。


蜜炙麻黃（四分）　光杏仁（三錢）　生石膏（打，三錢）　生甘草（五分）　炙白蘇子（二錢）　旋覆花（包，五錢）　竹瀝　半夏（三錢）　水炙遠志（一錢）　炙兜鈴（一錢）　海浮石（三錢）　象貝母（三錢）　冬瓜子（三錢）　活蘆根（去節，一尺）　淡竹瀝（沖服，一兩）

二診　前投麻杏石甘湯加味，已服兩劑，氣喘已平，身熱亦退，佳象也。
惟咳嗽痰多，胸悶不思飲食，苔薄黃，脈滑數不靖，溫邪已得外達，痰濁留戀上焦，肺胃肅降失司，適值經臨，少腹隱痛，挾宿瘀也。
今制小其劑，佐入和營祛瘀之品。


炙白蘇子（二錢）　光杏仁（三錢）　象貝母（三錢）　水炙桑葉皮（各二錢）　竹瀝半夏（二錢）　水炙遠志（一錢）　旋覆花（包，五錢）　海浮石（三錢）　炙兜鈴（一錢）　紫丹參（二錢）　茺蔚子（三錢）　冬瓜子（三錢）　干蘆根（去節，一兩）

胡左　暴感寒涼，內停食滯，引動痰飲，互阻中上二焦，肺胃之氣不得下降，哮喘喉有痰聲，胸悶嘔吐，不能納穀，身熱惡風，有汗不解，苔膩，脈弦滑，此留飲也。
擬五苓、平胃，解肌達邪，和胃滌飲。


川桂枝（五分）　云豬苓（各三錢）　福澤瀉（五錢）　陳皮（一錢）　蒼朮（一錢）　厚朴（二錢）　半夏（五錢）　枳實炭（一錢）　白蔻仁（五分）　炒麥芽（四錢）　萊菔子（炒研，三錢）　藿香梗（五錢）　玉樞丹（開水磨沖服，四分）

復診　寒熱解，哮喘平，嘔吐亦減，而胸悶噯氣，不能納穀，小溲短赤，腑氣不行，苔薄膩，脈弦滑，宿食留飲，難以驟化，夜不能寐，胃不和則臥不安。
胃以通為補，今擬通胃消滯，和中滌飲。


陳廣皮（一錢）　仙半夏（二錢）　枳實炭（一錢）　厚朴（一錢）　赤茯苓（三錢）　澤瀉（五錢）　姜竹茹（五錢）　萊菔子（炒研，三錢）　生苡仁（四錢）　炒穀麥芽（各三錢）

阮左　酒濕傷脾，脾失健運，水穀入胃，不生津液，化為痰飲。
飲射於肺則咳嗽泛吐，飲流脅下，則脅肋引痛。
脅乃肝膽之位，飲氣在脅，則肝氣拂鬱，此懸飲也，仿仲聖治飲不治咳之例。


炙蘇子（五錢）　葶藶子（炒研，一錢）　水炙桑皮（二錢）　全栝蔞（切，四錢）　姜半夏（二錢）　橘紅（一錢）　茯苓（一錢）　白蒺藜（三錢）　川鬱金（一錢五分）　枳椇子（三錢）　椒目（二十粒）　生薑（二片）

費左　咳嗽氣逆，宿疾有年，交冬益甚，邇來四肢浮腫，身重無力。
此脾腎陽衰，陰寒之水飲，上射於肺，旁流四末，是溢飲也。
今擬助陽逐飲。


川桂枝（八分）　連皮苓（四錢）　生白朮（二錢）　豬苓（二錢）　福澤瀉（五錢）　陳皮（一錢）　製半夏（二錢）　熟附子（二錢）　椒目（四十粒）　姜皮（五分）　水炙桑皮（二錢）　大腹皮（二錢）

朱左　咳喘十餘年，遇感則劇，胸悶納穀減少，舌苔灰黃，脈象寸浮關弦，素性嗜酒，酒濕生痰聚飲，漬之於肺則咳，肺病及腎，腎少攝納則喘，上實下虛，顯然可見。
酒性本熱，溫藥難投。
姑宜開其上焦，以肅肺氣，斡旋中樞，而納腎元。
是否有當，尚希明正。


蜜炙麻黃（三分）　光杏仁（三錢）　仙半夏（二錢）　薄橘紅（八分）　炙白蘇子（五錢）　象貝（三錢）　炙桑皮（五錢）　海浮石（三錢）　甘杞子（三錢）　厚杜仲（三錢）　炒補骨脂（五錢）　核桃肉（拌炒，二枚）

二診　咳喘均減，肺金之風邪已去，而多年之痰飲根深蒂固，脾腎之虧虛，由漸而致。
脾為生痰之源，肺為貯痰之器，今擬扶土化痰，順氣納腎，更宜薄滋味，節飲食，以助藥力之不逮。


炙白蘇子（二錢）　光杏仁（三錢）　仙半夏（三錢）　薄橘紅（八分）　雲苓（三錢）　炙遠志（一錢）　象貝母（三錢）　水炙桑皮（二錢）　海浮石（三錢）　旋覆花（包，五錢）　甘杞子（三錢）　厚杜仲（三錢）　補骨脂（五錢）　核桃肉（二錢）

三診　咳嗽已減，納穀漸香，肺得下降之令，胃有醒豁之機，然嗜酒之體，酒性本熱，易於生濕生痰。
痰積於內，飲附於外，新飲雖去，宿飲難杜，況年逾花甲，腎少攝納，故氣易升。
再擬崇土化痰，肅肺納腎，亦只能帶病延年耳。


南沙參（三錢）　雲苓（三錢）　淮山藥（三錢）　炙遠志（一錢）　炙白蘇子（二錢）　甜光杏（三錢）　仙半夏（二錢）　薄橘紅（八分）　海浮石（三錢）　旋覆花（包，五錢）　甘杞子（三錢）　厚杜仲（三錢）　補骨脂（五錢）　核桃肉（二枚，拌炒）

孟左　秋冬咳嗽，春夏稍安，遇感則劇，甚則臥難著枕，是脾胃之陽早衰，致水液變化痰沫，隨氣射肺則咳，沖氣逆上則喘，畏寒足冷，跗腫溺少，陽不潛藏，陰濁用事故也。
古法外飲治脾，內飲治腎。
今仿內飲論治，攝納腎氣，溫化痰飲。
若以降氣泄氣，取快一時，恐有暴喘厥脫之虞。


肉桂心（三分，大熟地四錢同搗）　雲茯苓（三錢）　淮山藥（三錢）　熟附片（一錢）　福澤瀉（五錢）　仙半夏（二錢）　懷牛膝（二錢）　甘杞子（三錢）　厚杜仲（三錢）　五味子（四分）　補骨脂（五錢）　核桃肉（二枚）

童左　脈沉弦，弦為飲。
飲泛咳嗆，動則氣喘，乃下虛無以制上，中虛易於化飲。
擬早服腎氣丸（三錢），攝納下焦，以治水泛之飲；午服外臺茯苓飲，斡旋中焦，使食不致釀痰，無求速功，只圖緩效。


一丸方：金匱腎氣丸（三兩，每服三錢）

二煎方：雲茯苓（三錢）　仙半夏（三錢）　薄橘紅（八分）　生白朮（二錢）　枳實炭（一錢）　炙遠志（一錢）　旋覆花（包，五錢）　炙款冬（五錢）　鵝管石（煅，一錢）

章左　咳嗆有年，動則氣喘，痰味鹹而有黑花，脈尺部細弱，寸關濡滑而數。
咸為腎味，腎虛水泛為痰，沖氣逆肺，則咳嗆而氣喘也，恙根已深，非易圖功。
姑宜滋補腎陰，攝納沖氣，勿拘見咳而治肺也。


蛤蚧尾（一對，酒洗烘研為丸吞服）大生地（三錢）　蛤粉（三錢，同炒）　甘杞子（三錢）　淮山藥（三錢）　茯苓（三錢）　北沙參（三錢）　川貝母（三錢）　清炙草（五分）　甜杏仁（去皮、尖，三錢）　核桃肉（去紫衣，二枚）

申左　咳嗽氣喘，臥難著枕，上氣不下，必下衝上逆，脈象沉弦，諒由年逾花甲，兩天陰陽並虧，則痰飲上泛，飲與氣湧，斯咳喘矣。
閱前方疊以清肺化痰，滋陰降氣，不啻助紂為虐。
況背寒足冷，陽氣式微，藩籬疏撤，又可知也。
仲聖治飲，必以溫藥和之，擬桂苓甘味合附子都氣，溫化痰飲，攝納腎氣。


桂枝（八分）　雲苓（三錢）　炙甘草（五分）　五味子（五分）　生白朮（五錢）　製半夏（二錢）　炙遠志（一錢）　炒補骨脂（五錢）　熟附塊（五錢）　淮山藥（三錢）　大熟地（炒鬆，三錢）　核桃肉（二枚）

陸左　咳嗽兩月，音喑不揚，舌糙黃，脈滑數，燥邪痰熱，上戀於肺，銷爍陰液，肺體屬金，譬如鍾然，鍾損則聲短。
今擬補肺阿膠湯加減，潤肺生津，而化痰熱。


北沙參（三錢）　甜光杏（三錢）　冬桑葉（三錢）　北秫米（包，三錢）　冬瓜子（三錢）　蛤粉炒阿膠（二錢）　川貝母（二錢）　炙兜鈴（一錢）　炙甘草（五分）　栝蔞皮（二錢）

王左　咳嗽數月不愈，舌苔薄膩，脈象濡滑，肺虛痰濕留戀，清肅之令不行。
薛立齋先生云：久咳不已，必須培土以生肺金，取虛則補母之意，此證近之。


淮山藥（三錢）　仙半夏（二錢）　象貝母（三錢）　炒竹茹（一錢五分）　抱茯神（三錢）　橘紅（一錢）　生苡仁（三錢）　清炙草（五分）　甜光杏（三錢）　冬瓜子（三錢）

謝左　肺為五臟之華蓋，腎為元氣之根本，肺氣不降，腎氣不納，痰飲隨氣上泛，咳嗽多年，邇來尤甚，氣喘難於平臥，面浮肢腫，脈沉細，苔淡白，痰飲盤踞，水濕氾濫。
經云：諸氣膹郁，皆屬於肺，諸濕腫滿，皆屬於脾。
肺脾兩虛，喘腫重症。
勉擬扶土化痰，降氣納氣。


炒潞黨參（三錢）　製半夏（二錢）　五味子（三分）　炙甘草（五分）　川桂枝（三分）　橘紅（八分）　補骨脂（一錢五分）　炙蘇子（一錢五分）　連皮苓（三錢）　旋覆花（包，一錢五分）　厚杜仲（二錢）　冬瓜子皮（各三錢）　鵝管石（煅，四錢）　濟生腎氣丸（包煎，二錢）

孫左　脾為生痰之源，肺為貯痰之器，肺虛不能降氣，腎虛不能納氣，咳嗽氣急，難於平臥，舌白膩，脈弦緊而滑，脾不能為胃行其津液，津液無以上承，所以口乾不欲飲也。
金匱云：痰飲之病，宜以溫藥和之。
擬苓桂術甘合真武意，溫腎運脾，降氣納氣，俾陽光一振，則陰霾自除矣。


雲茯苓（三錢）　生甘草（八分）　橘紅（八分）　光杏仁（三錢）　川桂枝（三分）　熟附塊（一錢）　旋覆花（包，一錢五分）　補骨脂（一錢五分）　生白朮（二錢）　製半夏（二錢）　炙白蘇子（一錢五分）　核桃肉（二枚）　五味子（三分，淡乾薑二分同搗）


<h2>肺癰案</h2>
沈左　外感風溫，內蘊濕熱，熏蒸於肺，肺臟生癰，咳嗽胸膺牽痛，痰臭膿血，身熱口乾，脈滑數，苔黃，重症也。
急擬辛涼清溫，而化痰瘀。


薄荷葉（八分）　冬桑葉（二錢）　粉丹皮（二錢）　桃仁（一錢）　生甘草（八分）　桔梗（一錢）　銀花（五錢）　連翹殼（三錢）　光杏仁（三錢）　象貝母（三錢）　生苡仁（五錢）　冬瓜子（四錢）　活蘆根（去節，二尺）　鮮金絲荷葉（去背上白毛，十張）

另單方：金絲荷葉（一兩，去毛打汁）、陳酒（一兩）、杏仁粉（五錢）、川貝粉（五錢），燉溫服之。


前方連服三劑，咳嗽膿血均減，身熱亦退大半，原方去桃仁及薄荷葉，加輕馬勃（八分）、通草（八分）。


崔左　咳嗆已延月餘，胸膺牽痛，痰味腥臭，臨晚潮熱，脈數苔黃，煩勞過度，五志化火，平素嗜酒，酒濕生熱，肝火濕熱互蒸於肺，肺臟生癰也。
急擬千金葦莖湯加味。


鮮葦莖（去節，一兩五錢）　冬瓜子（四錢）　生苡仁（四錢）冬桑葉（三錢）　光杏仁（三錢）　川象母（各二錢）　枳椇子（三錢）　栝蔞皮（三錢）　絲瓜絡（二錢）　通草（八分）　鮮金絲荷葉（去背上白毛，十張）　枇杷葉露（後入，半斤）

另單方：陳芥菜滷（一錢），豆腐漿（二兩）和入燉溫，每日服之。


龔右　咳嗽自去歲初冬起見，至今春益甚，脅肋牽痛偏右，痰多腥臭，形肉漸削，脈象濡數，舌質紅苔黃。
陰分素虧，木火刑金，濕熱互蒸，肺癰早成，肺葉已傷，輸轉無權，惟慮由癰而痿，致入不治之條。


南北沙參（各三錢）　生甘草（五分）　生石決（四錢）　抱茯神（三錢）　甜光杏（三錢）　川象貝（各三錢）　栝蔞皮（二錢）　生苡仁（四錢）　冬瓜子（四錢）　干蘆根（去節，一兩）　金絲荷葉（去背上白毛，十張）

二診　前方服二十劑，咳嗽痰臭，均已大減。
原方加蛤粉炒阿膠（二錢），蜜炙兜鈴（一錢）。


鞠左　肺癰已延兩月，咳嗽膿多血少，稠濁腥臭，納穀減少，形瘦神疲，脈數無力，肺葉已腐，蘊毒留戀，症勢入險，姑擬托裡排膿，清肺化痰，未識能得轉機否？

生黃耆（三錢）　紫丹參（二錢）　生甘草（五分）　苦桔梗（一錢）　甜光杏（三錢）　川象貝（各二錢）　栝蔞皮（二錢）　桑葉皮（各五錢）　生苡仁（四錢）　冬瓜子（四錢）　干蘆根（去節，一兩）　金絲荷葉（去背上白毛，十張）　川白蜜（三錢）　鮮荷葉（一張，煎湯代茶）

聞左　外感風寒，襲於肺胃，膏粱厚味，釀成痰濁，血瘀凝滯，壅結肺葉之間，致成肺癰。
是以咳嗽氣粗，痰穢如膿，脅痛難於轉側，振寒發熱，舌苔白厚而膩，脈象浮緊而滑。
病來湧急，非猛劑不為功，急仿金鑑射干麻黃湯合金匱皂莢丸，一以散發表邪，一以盪滌痰濁。


淨麻黃（四分）　嫩射干（八分）　甜葶藶（炒研，八分）　光杏仁（三錢）　象貝母（三錢）　生甘草（五分）　苦桔梗（一錢）　嫩紫菀（一錢）　生苡仁（四錢）　冬瓜子（四錢）　川鬱金（五錢）　皂莢末（蜜為丸吞服，五分）

二診　前投發散肺邪，盪滌痰濁之劑，得汗寒熱已解，咳嗽氣急亦見輕減，而痰稠腥穢依然，胸悶脅痛，不思飲食，小溲短赤，苔膩，脈滑數，膠黏之痰濁，蘊蓄之瘀濕，結於肺葉之間，一時難以肅清。
今宜制小其劑，蠲化痰濁，清肅肺氣，毋使過之，傷其正也。


淨蟬衣（八分）　嫩前胡（八分）　嫩射干（五分）　生甘草（六分）　桔梗（一錢）　光杏仁（三錢）　象貝母（三錢）　炙紫菀（一錢）　生苡仁（四錢）　冬瓜子（四錢）　橘紅絡（各一錢）　桃仁泥（包，一錢）


<h2>吐血案</h2>
包左　仲秋，上失血下便血，治愈之後，季冬又發，吐血盈盆，便血如注，發熱形寒，頭痛骨楚，咳嗽脅肋牽疼，艱於轉側，舌苔罩白，脈象浮滑芤數，良由陰分大傷，肝火內熾，蓄瘀留戀，復感新邪，蘊襲肺胃，引動木火上炎，損傷血絡，血不歸經，邪不外達。
書云：奪血者不可汗，然不汗則邪無出路，病已入險，用藥最難著手。
暫擬輕劑解表，以透其邪，清營祛瘀，引血歸經，冀其應手為幸。


炒黑荊芥（一錢五分）　桑葉（二錢）　丹皮（二錢）　清豆卷（四錢）　薄荷葉（八分）　茜草根（二錢）　炙柏炭（一錢五分）　川象貝（各二錢）　馬勃（八分）　鮮竹茹（三錢）　白茅根（去心，二扎）　白茅花（包，一錢）　參三七（另研末沖，三分）　藕汁（沖服，二兩）

二診　服藥後，煩躁得汗，表熱頭痛均已減輕，溫邪雖有外解之勢，而吐血不止，咳嗆脅肋牽痛，寐不安，便血依然，舌苔轉黃，脈弦芤而數。
此陰分素虧，君相之火內熾，逼衝任之血妄行，假肺胃為出路。
肺受火刑，肺炎葉舉，清肅之令，不得下行，頗慮血湧暴脫之險！亟擬養陰涼榮，清肺降氣，冀水來制火，火降氣平，氣為血帥，氣平則血自易下行。
然乎否乎？質諸高明。


西洋參（一錢五分）　粉丹皮（二錢）　炙白蘇子（二錢）　玄參（二錢）　桑葉（二錢）　茜草根（二錢）　羚羊片（煎沖，四分）　川貝母（三錢）　側柏葉（二錢）　甜杏（三錢）　犀角尖（煎沖，四分）　鮮竹茹（三錢）　茅蘆根（去心節，各一兩）

三診　投養陰涼營清肺降氣之劑，吐血大減，咳嗆依然，裡熱口乾，內痔便血，舌邊紅苔黃，脈芤數不靜。
此坎水早虧，離火上亢，肺金受制，清肅之令不得下行，肺與大腸為表裡，肺移熱於大腸，逼血下注，內痔便血，所由來也，雖逾險嶺，未涉坦途。
既見效機，仍守原意擴充。


西洋參（一錢五分）　羚羊片（煎沖，四分）　生石決（八分）　冬桑葉（二錢）　丹皮（二錢）　茜草根（二錢）　側柏炭（一錢五分）　槐花炭（三錢）　川貝（三錢）　甜杏（三錢）　鮮竹茹（三錢）　冬瓜子（三錢）　枇杷葉露（後入，四兩）　蠶豆花露（後入，四兩）　活蘆根（去節，一尺）

四診　吐血漸止，便血亦減，而咳嗆內熱，脅肋牽痛，動則氣逆，舌質紅苔黃，脈芤數不靜，血去陰傷，木扣金鳴，肺炎絡損，清肅無權。
再以涼肝清肺，養陰生津，冀陰平陽秘，水升火降，始能出險入夷。


西洋參（一錢五分）　川石斛（三錢）　桑葉（二錢）　丹皮（二錢）　生石決（八錢）　茜草根（二錢）　側柏炭（一錢五分）　川貝（二錢）　甜杏（三錢）　槐花炭（三錢）　鮮竹茹（三錢）　冬瓜子（三錢）　活蘆根（去節，一尺）　枇杷葉露（後入，四兩）

五診　吐血便血均止，裡熱亦減，惟咳嗆依然，痰多而稠，動則氣逆，脈數較緩，舌質紅苔黃，陰液難復，木火易升，肺受其沖，不能輸布津液，而反化為稠痰也。
今擬補肺阿膠湯合清燥救肺湯意，滋養化源，而清木火。


蛤粉炒阿膠（二錢）　川貝（二錢）　甜光杏（三錢）　生石決（八錢）　川石斛（三錢）　粉丹皮（一錢五分）　桑葉（二錢）　茜草根（二錢）　生甘草（五分）　大麥冬（二錢）　鮮竹茹（三錢）　冬瓜子（三錢）　活蘆根（去節，一尺）　北秫米（包，三錢）　枇杷葉露（後入，四兩）

六診　投補肺阿膠清燥救肺以來，咳嗆已見輕減，肺獲滋潤之力也。
脈濡軟而數，脅肋痛亦止，木火有下降之勢。
再守原法，加入培土生金之品，取虛則補母之意。


蛤粉炒阿膠（二錢）　川貝（二錢）　甜光杏（三錢）　左牡蠣（四錢）　大麥冬（二錢）　茜草根（二錢）　桑葉（二錢）　抱茯神（三錢）　淮山藥（三錢）　鮮竹茹（三錢）　冬瓜子（三錢）　北秫米（包，三錢）　干蘆根（去節，一兩）　枇杷葉露（後入，四兩）

另瓊玉膏（三兩），每日用三錢，分早晚二次開水沖服。


戚左　吐血四天，盈盞成盆，色不鮮紅，脈象芤數無力，舌苔淡白。
閱前服之方，均是涼血清營，未能應效，今脈舌參看，陰分本虧，陽氣亦虛，不能導血歸經，而反上溢妄行也，勢非輕淺。
姑仿金匱側柏葉湯加味。


蛤粉炒阿膠（三錢）　側柏葉（三錢）　炮薑炭（六分）　丹參（二錢）　茜草根（二錢）　懷牛膝（二錢）　茯神（三錢）　川貝（二錢）　竹茹（二錢）　藕節炭（三枚）　清童便（沖服，一酒杯）

二診　前方服二劑，吐血已止，原方加茺蔚子（三錢）。


崔右　經云：中焦受氣取汁，變化而赤是為血。

血屬陰，主靜，賴陽氣以運行，內則灑陳五臟，外則循行經絡。
今陽虛氣滯，不能導血歸經，血因停蓄，蓄久則絡損血溢，上為吐血，盈盞成盆，下為便血，色黑如墨。
舌淡白，脈芤無力。
所謂陽絡損傷，則血上溢，陰絡損傷，則血下溢是也。
上下交損，宜治其中，理中湯加味。


炒潞黨參（一錢五分）　生白朮（一錢五分）　雲苓（三錢）　清炙草（四分）　炮薑炭（八分）　陳廣皮（一錢）　全當歸（二錢）　丹參（二錢）　懷牛膝（二錢）　藕節炭（二枚）

二診　投兩劑，上下之血均止，惟胃呆納少，加砂仁（八分）、焦穀芽（四錢）。


支左　吐血七晝夜，狂溢不止，有數斗許，神志恍惚，氣短，四肢逆冷過於肘膝，舌質紅苔灰黃，脈象微細，似有若無。
此乃陰不斂陽，陽不抱陰，氣難攝血，血不歸經，虛脫之變，即在目前。
先哲治血，有血脫益氣之例，有形之血，勢將暴脫，無形之氣，所當急固。
益氣納氣，大劑頻進，冀挽回於萬一。


吉林人參（另煎沖服，三錢）　蛤粉炒阿膠（三錢）　炙白蘇子（二錢）　左牡蠣（五錢）　花龍骨（五錢）　川貝母（三錢）　白歸身（二錢）　懷牛膝（二錢）　養心丹（分三次吞服，三十粒）

水、童便各半煎服。


二診　連服益氣納氣，氣平血止肢溫，脈漸起，汗亦收，陰平陽秘，大有生機。
仍守原法，毋庸更張。


原方去養心丹，加抱茯神（三錢）、淮山藥（三錢）。


三診　原方加旱蓮草二錢。


原按：此吐血中之最劇者，家祖連診十餘次，守方不更，至半月後停藥，每日吞服人參粉（一錢五分），瓊玉膏（三錢），開水沖服，服至一月後，諸恙已愈，精神漸復，亦可謂幸矣。
孫濟萬志。


翁左　吐血已延數月之久，時發時止，形神萎頓，面無華澤，所吐之血，色淡紅不鮮，脈象虛細，良由煩勞太過，心脾並虧，絡損血溢，氣不攝納。
擬歸脾湯加減，徒恃養陰涼營，無益也。


潞黨參（三錢）　炙黃耆（三錢）　淮山藥（三錢）　茯神（三錢）　炙遠志（一錢）　酸棗仁（二錢）　白歸身（二錢）　大白芍（二錢）　清炙草（五分）　橘絡（一錢）　紅棗（五枚）　藕節（三枚）

周左　始由脅肋作痛，煩躁少寐，繼則吐血不止，內熱口乾，舌質紅苔黃，脈弦芤而數，良由鬱怒傷肝，操煩勞心，氣鬱化火，火熾氣焰，擾動陽絡，則血上溢也。
亟擬清氣涼肝，祛瘀生新。


生白芍（三錢）　茜草根（二錢）　川貝母（三錢）　粉丹皮（二錢）　側柏炭（一錢五分）　黛蛤散（包，四錢）　黑山梔（二錢）　山茶花（一錢五分）　羚羊角（煎沖，四分）　竹茹（三錢）　鮮藕汁（沖服，二兩）　白茅根（去心，二扎）

二診　服清氣涼肝，祛瘀生新之劑，吐血漸減，而未能盡止，煩躁不寐，脅痛依然，脈弦數而芤，按之不靜。
氣火入絡，絡熱則痛，水不制火，心腎不交，還慮血湧！今擬壯水清肝，泄熱和絡。


大麥冬（三錢）　生白芍（二錢）　生甘草（五分）　粉丹皮（二錢）　川貝（二錢）　茜草根（二錢）　側柏葉（一錢五分）　黛蛤散（包，四錢）　生石決（八錢）　茯神（三錢）　制軍炭（一錢五分）　真新絳（八分）　鮮竹茹（三錢）　白茅花（包，一錢）　白茅根（去心，二扎）

三診　脅痛減，夜寐稍安，吐血不止，而反狂湧，幸脈轉小數，神疲萎頓，緣已出絡之血盡去，陰分大傷，虛火炎炎，大有吸盡西江之勢，頗為可慮。
今仿血脫益氣之例治之。


西洋參（三錢）　大麥冬（三錢）　左牡蠣（四錢）　阿膠珠（三錢）　石斛（三錢）　茜草根（二錢）　側柏炭（一錢五分）　生白芍（二錢）　丹皮（二錢）　懷牛膝（二錢）　抱茯神（三錢）　鮮竹茹（三錢）　鮮藕汁（沖服，二兩）

四診　吐血已止，原方去藕汁，加瓊玉膏（三錢）沖服。


楮左　傷寒兩感證已半月，疊投溫經達邪，諸恙向安，昨忽吐血，鼻衄、牙齦舌衄俱見，晝夜不止，盈盞成盆，幸脈象濡中不洪，神識尚清，蓋由氣分大傷，邪熱入營，逼血妄行，雖曰衄解，然尚在危險中也。
今擬大劑育陰清營，以制炎上之火，未識能得挽回否？

西洋參（三錢）　京玄參（三錢）　大麥冬（三錢）　大生地（一兩）生白芍（三錢）　犀角片（煎沖，四分）　粉丹皮（二錢）　側柏葉（二錢）　鮮藕（切片入煎，四兩）　鮮竹茹（三錢）

二診　服育陰清營之劑，諸衄已見輕減，原方去犀角，加川石斛（三錢）。


三診　加清阿膠（三錢）。


凌左　水不涵木，肝火升騰，陽絡損傷，則血上溢，血去陰傷，陰不抱陽，陽不攝陰。
宜益氣養陰，清肺涼肝。


西洋參（一錢五分）　生白芍（二錢）　粉丹皮（二錢）　栝蔞皮（三錢）　細生地（三錢）　生石決（八錢）　懷牛膝（二錢）　生牡蠣（四錢）　大麥冬（一錢五分）　茜草根（二錢）　川貝母（三錢）　藕節炭（二枚）　童便（沖服，一酒杯）

趙左　春令木旺，肝膽之火升騰，風燥之邪外襲，肺金受制，陰絡損傷，咳嗆吐血，脅肋牽痛，燥化火，火刑金，肺炎葉舉，脈數苔黃，慮其血湧狂吐，亟擬涼肝清燥，潤肺去瘀。


冬桑葉（二錢）　粉丹皮（二錢）　生石決（八錢）　馬勃（八分）　茜草根（二錢）　側柏葉（一錢五分）　川象貝（各二錢）　甜光杏（三錢）　竹茹（三錢）　白茅花（包，一錢）　冬瓜子（三錢）　活蘆根（去節，一尺）　蠶豆花露　枇杷葉露（沖服，各四兩）

喻左　負重努力，血絡損傷，血由上溢，吐血盈碗。
脅肋牽痛，艱於轉側，脈象芤數，去瘀生新主治。


全當歸（二錢）　紫丹參（二錢）　懷牛膝（二錢）　茜草根（二錢）　川貝（二錢）　劉寄奴（一錢五分）　仙鶴草（三錢）　真新絳（八分）　川鬱金（一錢五分）　竹茹（三錢）　白茅花（包，一錢）　茺蔚子（三錢）　參三七（另研細末沖，三分）　藕汁（沖服，二兩）

匡左　水虧不能涵木，木火升騰，陽絡損傷，則血上溢，咯血內熱，舌質紅，脈芤數，還慮血湧。
宜壯水柔肝，祛瘀生新。


天麥冬（各二錢）　左牡蠣（四錢）　粉丹皮（二錢）　生石決（八錢）　白芍（二錢）　茜草根（二錢）　側柏炭（一錢五分）　川貝母（二錢）　紫丹參（二錢）　牛膝（二錢）　鮮竹茹（二錢）　白茅花（包，一錢）　白茅根（去心，兩紮）　鮮藕（切片入煎，二兩）

莫左　腎陰不足，肝火有餘，吐血屢發，脈微寡神，血不華色，舌苔淡白，血去陰傷。
陰不抱陽，則陽益亢；陰不勝陽，故陰愈虧。
脈症相參，損症已著。
姑仿王太僕壯水之主，以制陽光，以冀萬一之幸。


大生地（三錢）　淮山藥（二錢）　生石決（五錢）　熟女貞（三錢）　粉丹皮（一錢五分）　生白芍（三錢）　旱蓮草（三錢）　茜草根（一錢四分）　抱茯神（三錢）　清炙草（五分）　潼蒺藜（三錢）　鮮竹茹（一錢五分）　鮮藕（二兩）

祈左　腎陰早虧，龍雷之火，肆逆於上，逼血妄行，以致湧吐六七日，盈盞盈盆，汗多氣喘，脈細如絲，有欲脫之象，陰不抱陽，陽不攝陰，氣血有渙散之虞，陰陽有脫離之險，病勢至此，危在頃刻！宗經旨血脫益氣之法，峻補其氣，以生其血，未識能得挽回否。


吉林人參（二錢）　黑錫丹（五分）

二診　湧吐大減，氣喘略平，脈細無力，是血去陰傷，龍雷之火上升，肺氣不能下降。
古人云：天下無逆流之水，人身無倒行之血，水之逆流者因乎風，血之倒流者因乎氣，氣逆則血溢矣。
症情尚在險關，還慮意外之變。
再宜益氣益陰，順氣降逆，以望轉機。


吉林參（一錢五分）　當歸身（三錢）　陳廣皮（八分）

黃左　吐血後，咳嗽吐涎沫，形瘦色萎，陰損及陽，土不生金。

脾為生痰之源，肺為貯痰之器，脾虛不能為胃行其津液，水穀之濕，生痰聚飲，漬之於肺，肺失清肅之權，涎出於脾，脾無攝涎之能，穀氣既不化精微，何以能生長肌肉，形瘦色萎，職是故也。
經云：一損損於皮毛，皮聚而毛落。
三損損於肌肉，肌肉消瘦。
病情參合，肺勞之勢漸著。
書云：損之自上而下者，過於胃則不可治，自下而上者，過於脾則不可治。
蓋深知人身之氣血，全賴水穀之所化。
當宜理胃健脾，順氣化痰，取虛則補母之意，金匱薯蕷丸加減。


淮山藥（三錢）　炙甘草（五分）　仙半夏（一錢五分）　旋覆花（包，一錢五分）　潞黨參（二錢）　雲茯苓（三錢）　炙蘇子（一錢五分）　川貝母（三錢）　野於術（一錢）　薄橘紅（五分）　甜光杏（三錢）　炙遠志（五分）　核桃肉（二個）


<h2><br><span class="orange">卷五</span></h2>

<h2>痿痹案</h2>
封右　溫病後，陰液已傷，虛火爍金，肺熱葉焦，則生痿躄。
兩足不能任地，咳嗆咯痰不爽，穀食減少，咽喉乾燥，脈濡滑而數，舌質紅苔黃，延經數月，恙根已深。
姑擬養肺陰，清陽明，下病治上，乃古之成法。


南沙參（三錢）　川石斛（三錢）　天花粉（三錢）　生甘草（五分）　川貝母（三錢）　嫩桑枝（三錢）　冬瓜子（三錢）　懷牛膝（二錢）　絡石藤（三錢）　甜光杏（三錢）　栝蔞皮（三錢）　肥知母（一錢五分）　活蘆根（去節，一尺）

二診　前進養肺陰清陽明之劑，已服十帖，咳嗆內熱，均見輕減。
兩足痿軟不能任地，痿者萎也，如草木之萎，無雨露以灌溉，欲草木之榮茂，必得雨露之濡潤，欲兩足之不痿，必賴肺液以輸布，能下蔭於肝腎，肝得血則筋舒，腎得養則骨強，陰血充足，絡熱自清。
治痿獨取陽明，清陽明之熱，滋肺金之陰，以陽明能主潤宗筋而流利機關也。


大麥冬（二錢）　北沙參（三錢）　抱茯神（三錢）　淮山藥（三錢）　細生地（四錢）　肥知母（一錢五分）　川貝母（二錢）　天花粉（三錢）　絡石藤（二錢）　懷牛膝（二錢）　嫩桑枝（三錢）

三診　五臟之熱，皆能成痿，書有五痿之稱，不獨肺熱葉焦也。

然而雖有五，實則有二，熱痿也，濕痿也。
如草木久無雨露則萎，草木久被濕遏亦萎，兩足痿躄，亦猶是也。
今脈濡數，舌質紅絳，此熱痿也。
疊進清陽明滋肺陰以來，兩足雖不能步履，已能自行舉起之象，藥病尚覺合宜。
仍守原法，加入益精養血之品，徐圖功效。


北沙參（三錢）　大麥冬（二錢）　茯神（三錢）　淮山藥（三錢）　川石斛（三錢）　小生地（三錢）　肥知母（一錢五分）　懷牛膝（二錢）　絡石藤（三錢）　茺蔚子（三錢）　嫩桑枝（三錢）　豬脊髓（酒洗入煎，兩條）　虎潛丸（清晨淡鹽湯送服，三錢）

程左　初病腳氣浮腫，繼則腫雖消而痿軟不能步履，舌淡白，脈濡緩，穀食衰少，此濕熱由外入內，由肌肉而入筋絡，絡脈壅塞，氣血凝滯，此濕痿也。
經云：濕熱不攘，大筋軟短，小筋弛長，軟短為拘，弛張為痿是也。
濕性黏膩，最為纏綿。
治宜崇土逐濕，去瘀通絡。


連皮苓（四錢）　福澤瀉（一錢五分）　木防己（三錢）　全當歸（二錢）　白朮（一錢五分）　蒼朮（一錢）　陳皮（一錢）　川牛膝（二錢）　杜紅花（八分）　生苡仁（四錢）　陳木瓜（三錢）　西秦艽（一錢五分）　紫丹參（二錢）　嫩桑枝（三錢）

另茅山蒼朮（一斤），米泔水浸七日，飯鍋上蒸九次，曬乾研細末。
加苡仁米（半斤），酒炒桑枝（半斤），煎湯泛丸。
每服（三錢），空心開水吞下。


原注：服此方五十餘劑，丸藥兩料，漸漸而愈。


李左　兩足痿軟，不便步履，按脈尺弱寸關弦數，此乃肺腎陰虧，絡有蘊熱，經所謂肺熱葉焦，則生痿躄是也。
陽明為十二經之長，治痿獨取陽明者，以陽明主潤宗筋，宗筋主束骨而利機關也。
症勢纏綿，非易速痊。


南北沙參（各一錢五分）　鮮生地（三錢）　川黃柏（一錢五分）　絲瓜絡（二錢）　川石斛（三錢）　生苡仁（三錢）　肥知母（一錢五分）　大麥冬（三錢）　陳木瓜（二錢）　絡石藤（三錢）　虎潛丸（包煎，三錢）

楊右　手足痹痛微腫，按之則痛更劇，手不能招舉，足不能步履，已延兩月餘。
脈弦小而數，舌邊紅，苔膩黃，小溲短少，大便燥結。
體豐之質，多濕多痰，性惰躁急，多郁多火，外風引動內風，挾素蘊之濕痰入絡，絡熱、血瘀不通，不通則痛。
書云：陽氣多，陰氣少，則為熱痹，此症是也。
專清絡熱為主，熱清則風自熄，風靜則痛可止。


羚羊片（先煎，一錢）　鮮石斛（三錢）　嫩白薇（一錢五分）　生赤芍（二錢）　生甘草（五分）　茺蔚子（三錢）　鮮竹茹（二錢）　絲瓜絡（二錢）　忍冬藤（四錢）　夜交藤（四錢）　嫩桑枝（四錢）　大地龍（酒洗，二錢）

復診　前清絡熱，已服十劑，手足痹痛十去六七，腫勢亦退，風靜火平也。
惟手足未能舉動，舌質光紅，脈數漸緩，口乾欲飲，小溲短少，腑行燥結。
血不養筋，津液既不能上承，又無以下潤也。
前方獲效，毋庸更張。
原方去大地龍，加天花粉（三錢）。


又服十劑，痹痛已止，惟手足乏力。
去羚羊片、白薇、鮮石斛，加紫丹參（二錢）、全當歸（三錢）、西秦艽（一錢五分）、懷牛膝（二錢）。


嚴右　腰髀痹痛，連及胯腹，痛甚則泛惡清涎，納穀減少，難於轉側。

腰為少陰之府，髀為太陽之經，胯腹為厥陰之界。
產後血虛，風寒濕乘隙入太陽、少陰、厥陰之絡，營衛痹塞不通，厥氣上逆，挾痰濕阻於中焦，胃失下順之旨。
脈象尺部沉細，寸關弦澀，苔薄膩。
書云：風勝為行痹，寒勝為痛痹，濕勝為著痹。
痛為寒痛，寒鬱濕著，顯然可見。
恙延兩月之久，前師謂肝氣入絡者，又謂血不養筋者，理亦近是，究未能審其致病之源。
鄙擬獨活寄生湯合吳茱萸湯加味，溫經達邪，泄肝化飲。


紫丹參（二錢）　雲茯苓（三錢）　全當歸（二錢）　大白芍（一錢五分）　川桂枝（六分）　青防風（一錢）　厚杜仲（二錢）　懷牛膝（二錢）　熟附片（一錢）　北細辛（三分）　仙半夏（三錢）　淡吳萸（五分）　川獨活（一錢）　桑寄生（二錢）　

服藥五劑，腰髀胯腹痹痛大減，泛惡亦止，惟六日未更衣，飲食無味。
去細辛、半夏，加砂仁（七分），半硫丸（一錢五分）吞服。
又服兩劑，腑氣已通，穀食亦香。


去半硫丸、吳萸，加生白朮（一錢五分）、生黃耆（三錢），服十劑，諸恙均愈，得以全功。
足見對症用藥，其效必速。


汪翁　腰痛偏左如折，起坐不得，痛甚則四肢震動，形瘦骨立，食少神疲，延一月餘。
診脈虛弦而浮，浮為風象，弦為肝旺。
七秩之年，氣血必虛，久坐電風入腎，氣虛不能托邪外出，血虛無以流通脈絡，故腰痛若此之甚也。
拙擬大劑玉屏風，改散為飲。


生黃耆（五錢）　青防風（五錢）　生白朮（三錢）　生甘草（六分）　全當歸（二錢）　大白芍（二錢）　厚杜仲（三錢）　廣木香（五分）　陳廣皮（一錢）

原注：此方服後，一劑知，二劑已。
方中木香、陳皮二味，止痛須理氣之意也。


黃左　髀部痹痛，連及腿足，不能步履，有似痿躄之狀，已延兩月之久。
痿躄不痛，痛則為痹。
脈左弦滑，右濡滑，風寒濕三氣雜至，合而為痹，痹者閉也，氣血不能流通所致。
擬蠲痹湯加減，溫營去風，化濕通絡。


全當歸（二錢）　大白芍（一錢五分）　桂枝（六分）　清炙草（六分）　紫丹參（二錢）　雲茯苓（三錢）　秦艽（二錢）　牛膝（二錢）　獨活（一錢）　海風藤（三錢）　防己（二錢）　延胡索（一錢）　嫩桑枝（三錢）　陳木瓜（三錢）

陳左　風為陽邪，中人最速，其性善走，竄入經絡，故肢節作痛，今見上下左右無定，名曰行痹。
脈弦細而澀，陰分素虧，邪風乘虛入絡，營衛不能流通。
當宜和營去風，化濕通絡。


全當歸（二錢）　大川芎（八分）　威靈仙（一錢五分）　嫩桑枝（四錢）　大白芍（二錢）　晚蠶沙（包，三錢）　海風藤（三錢）

西秦艽（二錢）　青防風（二錢）　甘草（八分）

汪左　風寒濕三氣雜至，合而為痹，風勝為行痹，寒勝為痛痹，濕勝為著痹。
髀骨痠痛，入夜尤甚，亦痹之類。
脈象沉細而澀，肝脾腎三陰不足，風寒濕三氣入絡，與宿瘀留戀，所以痠痛入夜尤甚也。
擬獨活寄生湯加味。


全當歸（二錢）　西秦艽（二錢）　厚杜仲（三錢）　雲茯苓（三錢）　大白芍（二錢）　青防風（一錢）　川獨活（一錢）　五加皮（三錢）　紫丹參（二錢）　川桂枝（四分）　桑寄生（三錢）　嫩桑枝（四錢）　炙甘草（五分）　小活絡丹（入煎，一粒）　懷牛膝（二錢）

沈左　脈滑而有力，舌苔薄膩，胸痛徹背，夜寐不安，此乃痰濁積於胸中，致成胸痹。
胸為清陽之府，如離照當空，不受纖翳，濁陰上僭，清陽被蒙，膻中之氣，窒塞不宣，症屬纏綿。
當宜金匱栝蔞薤白半夏湯加味，辛開苦降，滑利氣機。


栝蔞皮（四錢）　仙半夏（二錢）　雲茯苓（三錢）　薤白頭（酒炒，一錢五分）　江枳殼（一錢）　廣陳皮（一錢）　潼蒺藜（三錢）　廣鬱金（一錢五分）

謝左　左肩髀痹痛已久，連投去風之劑，依然如故。
經云：邪之所湊，其氣必虛。
氣陰兩虧，痰濕留戀經絡，營衛不能流通。
擬玉屏風散加味，益氣養陰，化痰通絡。


生黃耆（三錢）　細生地（三錢）　西秦艽（二錢）　竹瀝半夏（二錢）　青防風（二錢）　甘菊花（三錢）　廣陳皮（一錢）　炒竹茹（二錢）　生白朮（二錢）　京玄參（二錢）　煨木香（八分）　嫩桑枝（四錢）　大地龍（酒洗，二錢）　指迷茯苓丸（包煎，三錢）

錢左　初起寒熱，繼則臍腹膨脹，右髀部痠痛，連及腿足，不能舉動，小溲短赤，腑行燥結，舌苔膩黃，脈象濡滑而數。
伏邪濕熱挾滯，互阻募原，樞機不和。
則生寒熱。
厥陰橫逆，脾失健運，陽明通降失司，則生䐜脹。
痹痛由於風濕，經絡之病，連及臟腑，彌生枝節。
姑擬健運分消，化濕通絡，冀其應手為幸！

清水豆卷（四錢）　茯苓皮（四錢）　枳實炭（一錢）　嫩白薇（一錢五分）　冬瓜子（三錢）　通草（八分）　全栝蔞（切，四錢）　郁李仁（研，三錢）　西秦艽（一錢五分）　大麻仁（研，四錢）　木防己（二錢）　肥知母（二錢）　地枯蘿（三錢）

二診　腑氣通，臍腹脹勢亦減。
納少，渴不多飲，小溲短赤，右髀部痹痛，連及腿足，不便步履，苔薄膩黃，脈象濡數。
陰液本虧，濕熱氣滯互阻募原之間，肝失疏泄，脾失健運，絡中風濕留戀，營衛不得流通，還慮纏綿增劇。
再擬健運分消，化濕通絡。


清水豆卷（三錢）　連皮苓（四錢）　枳實炭（一錢）　益元散（包，三錢）　天花粉（二錢）　豬苓（二錢）　陳廣皮（一錢）　西秦艽（二錢）　生熟苡仁（各三錢）　通草（八分）　大腹皮（三錢）　地枯蘿（三錢）　小溫中丸（吞服，一錢五分）　冬瓜皮（三錢）

三診　腑氣通而溏薄，臍腹脹勢已能漸消，小溲亦利，右髀部漫腫，痹痛大輕，但不便步履耳。
脈象虛弦而數，舌邊紅，苔薄膩。
陰分本虧，肝脾氣滯，蘊濕濁氣，凝聚募原，絡中痰瘀未楚，營衛不能流通。
效不更方，仍宗原意出入。


川石斛（三錢）　西秦艽（三錢）　地枯蘿（三錢）　冬瓜子（三錢）　連皮苓（四錢）　陳廣皮（一錢）　木防己（二錢）　川牛膝（二錢）　生白朮（一錢五分）　大腹皮（二錢）　藏紅花（八分）　炒苡仁（三錢）　嫩桑枝（三錢）

朱左　診脈三部弦小而數，右寸澀，關濡、尺細數，舌苔膩黃，見症胸痹痞悶，不進飲食，時泛惡，裡熱口乾不多飲，十日未更衣，小溲短赤渾濁，目珠微黃面，色灰暗無華，良由腎陰早虧，濕遏熱伏，犯胃貫膈，胃氣不得下降。
脈症合參，證屬纏綿，陰傷既不可滋，濕甚又不可燥，姑擬宣氣泄肝，以通陽明，芳香化濁，而和樞機。


栝蔞皮（三錢）　赤茯苓（三錢）　江枳實（一錢）　荸薺梗（一錢）五分）　薤白頭（酒炒，一錢）　福澤瀉（一錢五分）　炒竹茹（一錢五分）　鮮枇杷葉（三片）　綿茵陳（一錢五分）　仙半夏（二錢）　通草（八分）　銀柴胡（一錢）　水炒川連（四分）　鮮藿佩（各二錢）　塊滑石（三錢）

二診　脈左三部細小帶弦，右寸澀稍和，關濡尺細，舌苔薄膩而黃，今日嘔惡漸減，胸痞依然，不思納穀，口乾不多飲，旬日未更衣，小溲短赤渾濁，目珠微黃，面部晦色稍開。
少陰之分本虧，濕熱挾痰滯互阻中焦，肝氣橫逆於中，太陰健運失常，陽明通降失司。
昨投宣氣泄肝，以通陽明，芳香化濁，而和樞機之劑，尚覺合度，仍守原意擴充。


仙半夏（二錢）　赤茯苓（三錢）　銀柴胡（一錢）　綿茵陳（一錢五分）　上川雅連（五分）　鮮藿香佩蘭（各二錢）　廣鬱金（一錢五分）　建澤瀉（一錢五分）　栝蔞皮（三錢）　炒枳實（一錢）　生熟穀芽（各三錢）　薤白頭（酒炒，一錢）　塊滑石（三錢）　炒竹茹（一錢五分）　通草（八分）　鮮枇杷葉（去毛、包，三片）　鮮荷梗（一尺）

三診　嘔惡已止，濕濁有下行之勢，胸痞略舒，氣機有流行之漸，惟納穀衰少，小溲渾赤，苔薄黃，右脈濡滑，左脈弦細帶數。
陰分本虧，濕熱留戀募原，三焦宣化失司，脾不健運，胃不通降，十餘日未更衣，腸中乾燥，非宿垢可比，勿亟亟下達也。
今擬理脾和胃，苦寒泄熱，淡味滲濕。


栝蔞皮（三錢）　赤茯苓（三錢）　黑山梔（一錢五分）　鮮荸薺梗（三錢）　薤白頭（酒炒，一錢）　炒枳實（七分）　通草（八分）　鮮枇杷葉（三片）　仙半夏（二錢）　川貝母（二錢）　塊滑石（三錢）　鮮荷梗（一尺）　水炒川連（四分）　鮮藿香佩蘭（各二錢）　生熟穀芽（各三錢）

四診　胸痞十去七八，腑氣已通，濁氣已得下降。
惟納穀衰少，小溲短赤渾濁，臨晚微有潮熱，脈象右濡滑而數，左弦細帶數，苔薄膩微黃。
腎陰虧於未病之先，濕熱逗留募原，三焦宣化失司，脾胃運行無權。
葉香岩先生云：濕熱為黏膩熏蒸之邪，最難驟化，所以纏綿若此也。
再擬宣氣通胃，苦降滲濕。


清水豆卷（六錢）　赤茯苓（三錢）　銀柴胡（一錢）　鮮枇杷葉（四片）　鮮荷梗（一尺）　黑山梔（一錢五分）　炒枳實（八分）　塊滑石（三錢）　仙半夏（二錢）　川貝母（二錢）　通草（八分）　穀麥芽（各三錢）　川黃連（三分）　鮮藿香佩蘭（各二錢）　栝蔞皮（三錢）　荸薺梗（一錢五分）

五診　門人余繼鴻接續代診。

小溲渾赤漸淡，胃氣來復，漸漸知飢。
頭眩神疲，因昨晚飢而未食，以致虛陽上擾也。
脘痞已除，午後仍見欠舒，良由濕熱之邪，旺於午後，乘勢而上蒸也。
脾胃雖則漸運，而三焦之間，濕熱逗留，一時未能清徹。
口涎甚多，此脾虛不能攝涎也。
今擬仍宗原法中加和胃運脾之品。


清水豆卷（六錢）　赤茯苓（三錢）　塊滑石（三錢）　鮮枇杷葉（去毛，四片）　鮮荷梗（一尺）　黑山梔（一錢五分）　生於術（八分）　通草（八分）　仙半夏（一錢五分）　穀麥芽（各三錢）　炒枳實（八分）　鮮藿香佩蘭（各二錢）　杭菊花（一錢五分）　栝蔞皮（三錢）　川貝母（二錢）　橘白絡（各一錢）　荸薺梗（一錢五分）

六診　飲食漸增，口亦知味，脾胃運化之權，有恢復之機，小溲赤色已淡，較昨略長，濕熱有下行之勢，俱屬佳徵。
神疲乏力，目視作脹，且畏燈亮，此正虛浮陽上擾也。
口涎漸少，脾氣已能攝涎。
舌苔薄膩，而黃色已化，脈象右寸關頗和，左關無力，兩尺細軟，邪少正虛。
再擬溫膽湯，加扶脾宣氣，而化濕熱之品，標本同治。


清水豆卷（六錢）　赤茯苓（三錢）　川貝母（二錢）　鮮枇杷葉（四片）　鮮荷梗（一尺）　生於術（一錢五分）　橘白絡（各八分）　穀麥芽（各三錢）　杭菊花（一錢五分）　廣鬱金（一錢）　生苡仁（三錢）　炒竹茹（一錢五分）　仙半夏（一錢五分）　鮮藿香佩蘭（各二錢）　通草（八分）　建蘭葉（三片）

此方本用枳實、栝蔞皮二味，因大便又行兼溏，故去之。


七診　腹脹已舒，飲食亦香，小溲漸清，僅帶淡黃色，昨解大便一次頗暢，作老黃色，久留之濕熱滯濁，從二便下走也。
今早欲大便未得，略見有血，良由濕熱蘊於大腸血分，乘勢外達，可無妨礙。
脾胃運化有權，正氣日漸恢復，當慎起居，謹飲食，不可稍有疏忽，恐其橫生枝節也。
再與扶脾宣化，而暢胃氣。


生於術（一錢）　朱茯苓（三錢）　通草（八分）　鮮荷梗（一尺）　鮮藕節（三枚）　清水豆卷（四錢）　橘白絡（各一錢）　川貝母（二錢）　仙半夏（一錢五分）　生苡仁（三錢）　穀麥芽（各三錢）　京赤芍（一錢五分）　炒竹茹（一錢五分）　杭菊花（一錢五分）　建蘭葉（三片）　荸薺梗（一錢五分）

八診　脾胃為資生之本，飲食乃氣血之源，正因病而虛，病去則正自復。
今病邪已去，飲食日見增加，小溲漸清，略帶淡黃，三焦蘊留之濕熱，從二便下達，脾胃資生有權，正氣日振矣。
舌根膩，未能盡化，脈象頗和，惟尺部細小。
再與扶脾和胃，而化余濕。


生於術（一錢）　朱茯苓（三錢）　穀麥芽（各三錢）　鮮荷梗（一尺）　鮮建蘭葉（二片）　清水豆卷（四錢）　橘白絡（各一錢）　穭豆衣（一錢五分）　仙半夏（一錢五分）　生苡仁（三錢）　炒杭菊（一錢五分）　炒竹茹（一錢五分）　鮮藿香佩蘭（各二錢）　通草（八分）

九診　脈象漸漸和緩，臟腑氣血，日見充旺，病後調養，飲食為先，藥物次之。

書云：胃以納穀為寶。
又云：無毒治病，十去其八，毋使過之，傷其正也。
補養身體，最沖和者，莫如飲食。
今病邪盡去，正宜飲食緩緩調理，雖有餘下微邪，正足則自去，不必慮也。
再與調養脾胃，而化餘邪。


生於術（一錢五分）　橘白絡（各一錢）　穀麥芽（各三錢）　鮮荷梗（一尺）　清水豆卷（四錢）　生苡仁（三錢）　佩蘭梗（一錢五分）　建蘭葉（二片）　朱茯神（二錢）　生淮藥（二錢）　穭豆衣（一錢五分）　炒杭菊（一錢五分）　鮮佛手（一錢）　通草（八分）

十診　病邪盡去，飲食頗旺，脈象和緩有神，正氣日見充旺。
小便雖長，色帶黃，苔薄膩，余濕未盡。
四日未更衣，因飲食多流汁之故，非燥結可比，不足慮也。
當此夏令，還宜慎起居，節飲食，精心調養月餘，可以復元。
再擬健運脾胃，而化余濕。


生於術（一錢五分）　栝蔞皮（三錢）　川貝母（三錢）　鮮佩蘭三錢）　清水豆卷（四錢）　朱茯神（三錢）　生苡仁（三錢）　通草（一錢）　鮮荷梗（一尺）　橘白絡（各一錢）　生熟穀芽（各三錢）


<h2>諸痛案</h2>

<h3>脘脅痛</h3>
傅右　舊有胸脘痛之宿疾，今新產半月，胸脘痛大發，痛甚嘔吐拒按，飲食不納，形寒怯冷，舌苔薄膩而灰，脈象左弦緊右遲澀。
新寒外受，引動厥氣上逆，食滯交阻中宮，胃氣不得下降，頗慮痛劇增變。
急擬散寒理氣，和胃消滯，先冀痛止為要著，至於體質虧虛，一時無暇顧及也。


桂枝心（各三分）　仙半夏（三錢）　左金丸（包，六分）　栝蔞皮（炒，三錢）　陳皮（一錢）　薤白頭（酒炒，一錢五分）　雲茯苓（三錢）　大砂仁（研，一錢）　金鈴子（二錢）　延胡索（一錢）　枳實炭（一錢）　炒穀麥芽（各三錢）　陳佛手（八分）　神仁丹（另開水沖服，四分）

二診　服藥兩劑，胸脘痛漸減，嘔吐漸止，穀食無味，頭眩心驚，苔薄膩，脈左弦右遲緩。
此營血本虛，肝氣肝陽上升，濕滯未楚，脾胃運化無權。
今擬柔肝泄肝，和胃暢中。


炒白芍（一錢五分）　金鈴子（二錢）　延胡索（一錢）　雲茯苓（三錢，硃砂拌）　仙半夏（二錢）　陳廣皮（一錢）　栝蔞皮（二錢）　薤白頭（酒炒，一錢五分）　紫丹參（二錢）　大砂仁（研，一錢）　紫石英（三錢）　陳佛手（八分）　炒穀麥芽（各三錢）

三診　痛嘔均止，穀食減少，頭眩心悸。
原方去延胡索、金鈴子，加制香附（三錢）、青龍齒（三錢）。


張右　胸脘痛有年，屢次舉發，今痛引脅肋，氣升泛惡，夜不安寐，苔薄黃，脈左弦右澀。
良由血虛不能養肝，肝氣橫逆，犯胃克脾，通降失司，胃不和則臥不安，肝為剛臟，非柔不克，胃以通為補，今擬柔肝通胃，而理氣機。


生白芍（三錢）　金鈴子（二錢）　左金丸（包，八分）　朱茯神（三錢）　仙半夏（一錢五分）　北秫米（包，三錢）　旋覆花（包，一錢五分）　真新絳（八分）　炙烏梅（五分）　煅瓦楞（四錢）　川貝母（二錢）　姜水炒竹茹（一錢五分）

二診　胸脅痛略減，而心悸不寐，頭眩泛惡，內熱口燥，不思納穀，腑行燥結，脈弦細而數，舌邊紅苔黃。
氣有餘便是火，火內熾則陰傷，厥陽升騰無制，胃氣逆而不降也。
肝為剛臟，濟之以柔，胃為燥土，得陰始和。
今擬養陰柔肝，清燥通胃。


川石斛（三錢）　生白芍（二錢）　金鈴子（二錢）　左金丸（包，七分）　川貝母（二錢）　朱茯神（三錢）　黑山梔（二錢）　烏梅肉（五分）　珍珠母（六錢）　青龍齒（三錢）　煅瓦楞（四錢）　全栝蔞（切，三錢）　荸薺（洗打，二兩）

章右　胸脘痛已延匝月，痛引脅肋，納少泛惡，舌質紅苔黃，脈弦而數。
良由氣鬱化火，銷爍胃陰，胃氣不降，肝升太過，書所謂暴痛屬寒，久痛屬熱，暴痛在經，久痛在絡是也。
當宜泄肝理氣，和胃通絡。


生白芍（三錢）　金鈴子（二錢）　左金丸（包，七分）　黑山梔（二錢）　川石斛（三錢）　川貝母（二錢）　栝蔞皮（三錢）　黛蛤散（包，四錢）　旋覆花（包，一錢五分）　真新絳（八分）　煅瓦楞（四錢）　帶子絲瓜絡（二錢）

復診　兩劑後，痛減嘔止，原方去左金丸，加南沙參（三錢）、合歡皮（一錢五分）。


朱童　脘痛喜按，得食則減、脈象弦遲，舌苔薄白，中虛受寒，肝脾氣滯。
擬小建中湯加味。


大白芍（三錢）　炙甘草（一錢）　肉桂心（四分）　雲茯苓（三錢）　陳廣皮（一錢）　春砂殼（八分）　烏梅肉（四分）　全當歸（二錢）　煨姜（二片）　紅棗（四枚）　飴糖（烊沖，四錢）

韋左　脘腹作痛，延今兩載，飽食則痛緩腹脹，微飢則痛劇心悸，舌淡白，脈左弦細、右虛遲。
體豐之質，中氣必虛，虛寒氣滯為痛，虛氣散逆為脹，肝木來侮，中虛求食。
前投大小建中，均未應效，非藥不對症，實病深藥淺。
原擬小建中加小柴胡湯，合荊公妙香散，複方圖治，奇之不去則偶之之意。
先使肝木條暢，則中氣始有權衡也。


大白芍（三錢）　炙甘草（一錢）　肉桂心（四分）　潞黨參（三錢）　銀州柴胡（一錢五分）　仙半夏（二錢）　雲茯苓（三錢）　陳廣皮（一錢）　烏梅肉（四分）　全當歸（二錢）　煨姜（三片）　紅棗（五枚）　飴糖（烊沖，六錢。
）　妙香散方　人參（一錢五分）　炙黃耆（一兩）　淮山藥（一兩）　茯苓神（各五錢）　龍骨（五錢）　遠志（三錢）　桔梗（一錢五分）　木香（一錢五分）　甘草（一錢五分）

上藥為末，每日服二錢，陳酒送下，如不能飲酒者，米湯亦可。


原按：韋君乃安慶人也，病延二載，所服之方約數百劑，均不應效，特來申就醫，經連診五次，守方不更，共服十五劑而痊愈矣。


關右　舊有脘痛，今痛極而厥，厥則牙關拘緊，四肢逆冷，不省人事，逾時而蘇，舌薄膩，脈沉澀似伏。
良由鬱怒傷肝，肝氣橫逆，痰滯互阻，胃失降和，肝脹則痛，氣閉為厥。
木喜條達，胃喜通降，今擬疏通氣機，以泄厥陰，宣化痰滯，而暢中都。


銀州柴胡（一錢五分）　大白芍（一錢五分）　清炙草（五分）　枳實炭（一錢）　金鈴子（三錢）　延胡索（一錢）　川鬱金（一錢五分）　沉香片（四分）　春砂殼（八分）　雲茯苓（三錢）　陳廣皮（一錢）　炒穀麥芽（各三錢）　蘇合香丸（去殼研末化服，一粒）

二診　服藥兩劑，厥定痛止，惟胸脘飽悶噯氣，不思納穀，腑行燥結，脈左弦右澀。
厥氣漸平，脾胃不和，運化失其常度。
今擬柔肝泄肝，和胃暢中，更當怡情適懷，以助藥力之不逮也。


全當歸（二錢）　大白芍（二錢）　銀州柴胡（一錢）　雲茯苓（三錢）　陳廣皮（一錢）　炒枳殼（一錢）　川鬱金（一錢五分）　金鈴子（二錢）　沉香片（四分）　春砂殼（八分）　全栝蔞（切，四錢）　佛手（八分）　炒穀麥芽（各三錢）

黃嫗　大怒之後，即胸脘作痛，痛極則喜笑不能自禁止，笑極則厥，厥則人事不知，牙關拘緊，四肢逆冷，逾時而蘇，日發十餘次。
脈沉澀似伏，苔薄膩。
此鬱怒傷肝，足厥陰之逆氣自下而上，累及手厥陰經，氣閉則厥，不通則痛，氣復返而蘇。
經所謂大怒則形氣絕而血菀於上，使人薄厥是也。
急擬疏通氣機，以泄厥陰，止痛在是，止厥亦在是，未敢云當，明哲裁正。


川鬱金（二錢）　合歡皮（一錢五分）　金鈴子（二錢）　延胡索（一錢）　朱茯神（三錢）　炙遠志（一錢）　青龍齒（三錢）　沉香片（五分）　春砂仁（研，八分）　陳廣皮（一錢）　煅瓦楞（四錢）　金器（入煎，一具）　蘇合香丸（去殼，研末，開水先化服，二粒）

二診　投劑以來，痛厥喜笑均止。
惟胸脘痞悶，噯氣不能飲食，脈象左弦右澀。
厥氣雖平，脾胃未和，中宮運化無權。
今擬泄肝通胃，開擴氣機，更當適情怡懷，淡薄滋味，不致反復為要。


大白芍（一錢五分）　金鈴子（二錢）　代赭石（煅，二錢）　旋覆花（包，一錢五分）　朱茯神（三錢）　炙遠志（一錢）　仙半夏（二錢）　陳廣皮（一錢）　春砂仁（研，八分）　制香附（一錢五分）　川鬱金（一錢五分）　佛手（八分）　炒穀麥芽（各三錢）

沈右　操煩謀慮，勞傷乎肝，肝無血養，虛氣不歸，脘痛喜按，驚悸少寐。
前方泄肝理氣，已服多劑，均無效，今仿金匱肝虛之病，補用酸，助用苦，益以甘藥調之。


大白芍（三錢）　炙甘草（一錢）　金鈴子（二錢）　炒棗仁（三錢）五味子（四分）　阿膠珠（二錢）　左牡蠣（三錢）　青龍齒（三錢）　炙遠志（一錢）　朱茯神（三錢）　潞黨參（一錢五分）　陳皮（一錢）　飴糖（烊沖，四錢）

黎右　脅乃肝之分野，肝氣入絡，脅痛偏左，轉側不利，胸悶納少，甚則泛惡，自冬至春，痛勢有增無減。
先哲云：暴痛在經，久痛在絡，仿肝著病例治之。


旋覆花（包，一錢五分）　真新絳（八分）　大白芍（二錢）　金鈴子（二錢）　左金丸（包，七分）　橘白絡（各一錢）　炒竹茹（一錢）　春砂殼（八分）　當歸鬚（一錢五分）　絲瓜絡（二錢）　川鬱金（一錢五分）　紫降香（四分）


<h3>少腹痛</h3>
董左　少腹為厥陰之界，新寒外束，厥氣失於疏泄，宿滯互阻，陽明通降失司，少腹作痛拒按，胸悶泛惡，臨晚形寒身熱，小溲短赤不利，舌苔膩黃，脈象弦緊而數。
厥陰內寄相火，與少陽為表裡，是內有熱而外反寒之徵。
寒熱夾雜，表裡並病，延今兩候，病勢有進無退。
急擬和解少陽，以泄厥陰，流暢氣機，而通陽明。


軟柴胡（八分）　黑山梔（一錢五分）　清水豆卷（八分）　京赤芍（一錢五分）　金鈴子（二錢）　延胡索（一錢）　枳實炭（一錢五分）　炒竹茹（一錢五分）　陳橘核（四錢）　福澤瀉（一錢五分）路路通（一錢五分）　甘露消毒丹（包煎，五錢）

復診　前投疏泄厥少通暢陽明，已服兩劑。
臨晚寒熱較輕，少腹作痛亦減，惟胸悶不思納穀，腑氣不行，小溲短赤，溺時管痛，苔薄膩黃，脈弦緊較和。
肝失疏泄，胃失降和，氣化不及州都，膀胱之濕熱壅塞溺竅也。
前法頗合病機，仍從原意擴充。


柴胡梢（八分）　清水豆卷（八分）　黑山梔（二錢）　陳橘核（四錢）　金鈴子（二錢）　延胡索（一錢）　路路通（一錢五分）方通草（八分）　福澤瀉（一錢五分）　枳實炭（一錢）　炒竹茹（一錢五分）　荸薺梗（一錢五分）　滋腎通關丸（包煎，三錢）

鈕右　經行忽阻，少腹痛拒按，痛引腰胯，腰腹屈而難伸，小溲不利，苔薄膩，脈弦澀，良由蓄瘀積於下焦，肝脾氣滯，不通則痛。
急擬疏氣通瘀，可望通則不痛。


全當歸（二錢）　紫丹參（二錢）　茺蔚子（三錢）　撫芎（八分）　川楝子（二錢）　延胡索（一錢）　制香附（一錢五分）　大砂仁（研，八分）　生蒲黃（包，三錢）　五靈脂（一錢五分）　兩頭尖（酒浸、包，一錢五分）　琥珀屑（沖服，八分）

溫右　病本濕溫，適值經行，寒涼郁遏，濕濁阻於中宮，舊瘀積於下焦，以致少腹作痛，小溲淋瀝不利，胸痞泛惡，不能納穀，舌苔灰膩，脈左弦澀，右濡緩，病情夾雜，最難著手。
急擬通氣去瘀，苦降淡滲。


藿香梗（一錢五分）　仙半夏（二錢）　姜川連（五分）　兩頭尖（一錢五分）　淡吳萸（三錢）　赤茯苓（三錢）　枳實炭（一錢）　延胡索（一錢）　生蒲黃（包，三錢）　藏紅花（八分）　五靈脂（一錢五分）　福澤瀉（一錢五分）　荸薺梗（一錢五分）　滋腎通關丸（包煎，三錢）

吉左　風冷由臍而入，引動寒疝，臍腹攻痛，有形積塊如拳，形寒怯冷，腸鳴，不能飲食，舌苔白膩，脈象弦緊。
陽不運行，濁陰凝聚，急擬溫通陽氣，而散寒邪。


桂枝心（各三分）　炒白芍（一錢五分）　金鈴子（二錢）　延胡索（一錢）　熟附塊（一錢五分）　小茴香（八分）　大砂仁（研，一錢）　臺烏藥（一錢五分）　雲茯苓（三錢）　細青皮（一錢）　陳橘核（四錢）　淡吳萸（四分）　枸橘（打，一枚）


<h3>蟲痛</h3>
龔童　腹痛有年，陡然而來，截然而止，面黃肌瘦，舌光無苔，脈象虛弦。
此脾虛生濕，濕鬱生蟲，蟲日積而脾愈傷，脾愈傷而蟲愈橫也。
當崇土化濕，酸苦殺蟲，以蟲得酸則伏，得苦則安之故。


生白朮（一錢五分）　雲茯苓（三錢）　大白芍（二錢）　烏梅肉（五分）　金鈴子（二錢）　陳廣皮（一錢）　使君肉（三錢）　陳鶴蝨（二錢）　白雷丸（一錢五分）　開口花椒（十粒）

原按：蟲痛一症，孩童最多，其別即在面黃與陣作之間，此方屢試屢效。
惟隨症之新久，病之虛實，而加減施用。
使初起者，可去白朮、白芍，加蕪荑（一錢五分），延胡索（一錢），重在殺蟲，以其脾胃尚未傷也。



<h2>消渴案</h2>
尹左　診脈左三部弦數，右三部滑數，太谿細弱，趺陽濡數。

見症飲食不充肌膚，神疲乏力，虛里穴動。
自汗盜汗，頭眩眼花。
皆由陰液虧耗，不能涵木，肝陽上僭，心神不得安寧，虛陽逼津液而外泄則多汗，消灼胃陰則消穀。
頭面烘熱，汗後畏冷，營虛失於內守，衛虛失於外護故也。
脈數不減，頗慮延成消症。
姑擬養肺陰以柔肝木，清胃陰而寧心神，俾得陰平陽秘，水升火降，方能漸入佳境。


大生地（四錢）　抱茯神（三錢）　潼蒺藜（三錢）　川貝母（二錢）　浮小麥（四錢）　生白芍（一錢五分）　左牡蠣（四錢）　熟女貞（三錢）　天花粉（三錢）　肥玉竹（三錢）　花龍骨（三錢）　冬蟲夏草（二錢）　五味子（三分）

二診　心為君主之官，肝為將軍之官，曲運勞乎心，謀慮勞乎肝，心肝之陰既傷，心肝之陽上亢，消灼胃陰，胃熱熾盛，飲食入胃，不生津液，既不能灌溉於五臟，又不能輸運於筋骨，是以飲食如常，足膝軟弱。

汗為心之液，心陽逼津液而外泄則多汗；陰不斂陽，陽升於上則頭部眩暈，面部烘熱，且又心悸。
胃之大絡名虛里，虛里穴動，胃虛故也。
脈象左三部弦數，右三部滑數，太谿細弱，趺陽濡數，唇紅舌光，微有苔意，一派陰液虧耗，虛火上炎之象，此所謂獨陽不生，獨陰不長也。
必須地氣上升，天氣始得下降。
今擬滋養肺陰，以柔肝木，蒸騰腎氣，而安心神。
務使陰陽協和，庶成既濟之象。


北沙參（三錢）　抱茯神（三錢）　五味子（三分）　肥玉竹（三錢）　天麥冬（各二錢）　左牡蠣（四錢）　生白芍（二錢）　川貝母（二錢）　大生地（四錢）　花龍骨（三錢）　潼蒺藜（三錢）　制黃精（三錢）　浮小麥（四錢）　金匱腎氣丸（包，四錢）

三診　飲食入胃，不生津液，始不為肌膚，繼不為筋骨，書謂食亦見症，已著前章矣。
陰液虧耗，肝陽上僭，水不制火，火不歸宅。
兩進養肺陰以柔肝木，益腎陰而安心神之劑，尚覺合度。
診脈弦數較和，細數依然，仍守原意出入，俾得陰陽和協，水火既濟，則入胃之飲食，自能生化精微，灌溉於五臟，灑陳於六腑。
第是恙延已久，斷非能剋日奏功也。


照前方去金匱腎氣丸、五味子、制黃精，加淮山藥（三錢）、鹽水炒杜仲（三錢）、上桂心（四分）。


何左　多飲為上消，多食為中消，多溲為下消。
經云：二陽結謂之消。
金匱云：厥陰之為病為消。
皆由陰分不足，厥陰之火消灼胃陰，津少上承。
擬育陰生津法。


大麥冬（三錢）　川石斛（三錢）　栝蔞皮（二錢）　北秫米（包，三錢）　大生地（四錢）　天花粉（三錢）　淮山藥（三錢）　川貝母（二錢）　金匱腎氣丸（包，三錢）　南北沙參（各三錢）　生甘草（六分）

邱左　上消多渴，下消多溲，上消屬肺，下消屬腎。
肺腎陰傷，胃火內熾，治火無益。
宜壯水之主，以制陽光。


大生地（四錢）　生甘草（八分）　川貝母（二錢）　粉丹皮（一錢五分）　川石斛（三錢）　天花粉（三錢）　肥知母（一錢五分）　生白芍（二錢）　大麥冬（三錢）　炙烏梅（四分）　活蘆根（去節，一尺）　青皮甘蔗（劈開入煎，三兩）


<h2>腫脹案</h2>
（附：腫脹概論）

朱女　痧子後，因穀食不謹，積滯生濕，濕鬱化熱，阻於募原，太陰失健運之常，陽明乏通降之職，遂致脘腹膨脹，小溲不利，咳嗽氣喘，面目虛浮，身熱肢腫，苔干膩而黃，脈弦滑，右甚於左，腫脹之勢漸著。
急擬疏上焦之氣機，通中宮之濕滯，去其有形，則無形之熱自易解散。


淡豆豉（三錢）　黑山梔（一錢五分）　枳實炭（一錢五分）　光杏仁（三錢）　川貝母（三錢）　桑白皮（二錢）　陳廣皮（一錢）　大腹皮（二錢）　萊菔子（炒、研，二錢）　福澤瀉（一錢五分）　雞金炭（二錢）　茯苓皮（三錢）　冬瓜子皮（各三錢）

程女　肺有伏風，痰氣壅塞，脾有濕熱，不能健運，以致咳嗽氣逆，面浮四肢腫，食入腹脹有形，小溲不利，苔薄膩，脈浮滑，勢成腫脹。
急擬疏風宣肺，運脾逐濕，庶免加劇耳。


紫蘇葉（一錢）　青防風（一錢）　光杏仁（三錢）　象貝母（三錢）　連皮苓（四錢）　陳廣皮（一錢）　桑白皮（二錢）　大腹皮（二錢）　萊菔子（炒研，三錢）　枳實炭（一錢）　漢防己（三錢）　冬瓜子皮（各三錢）

徐右　產後兩月餘，遍體浮腫，頸脈動時咳，難於平臥，口乾欲飲，大腹脹滿，小溲短赤，舌光紅無苔，脈虛弦而數。
良由營陰大虧，肝失涵養，木克中土，脾不健運，陽水濕熱，日積月聚，上射於肺，肺不能通調水道，下輸膀胱，水濕無路可出，氾濫橫溢，無所不到也。
脈症參合，剛劑尤忌，急擬養肺陰以柔肝木，運中土而利水濕，冀望應手，庶免凶危。


南北沙參（各三錢）　連皮苓（四錢）　生白朮（二錢）　清炙草（五分）　淮山藥（三錢）　川石斛（三錢）　陳廣皮（一錢）　桑白皮（二錢）　川貝母（三錢）　甜光杏（三錢）　大腹皮（二錢）　漢防己（三錢）　冬瓜子皮（各三錢）　生苡仁（五錢）　另用冬瓜汁溫飲代茶。


二診　服藥三劑，小溲漸多，水濕有下行之勢，遍體浮腫，稍見輕減。
而咳嗽氣逆，不能平臥，內熱口乾，食入之後，脘腹飽脹益甚。
舌光紅，脈虛弦帶數。
皆由血虛陰虧，木火上升，水氣隨之逆肺，肺失肅降之令，中土受木所侮，脾失健運之常也。
仍宜養金制木，崇土利水，使肺金有治節之權，脾土得砥柱之力，自能通調水道，下輸膀胱，而水氣不致上逆矣。


南北沙參（各三錢）　連皮苓（四錢）　生白朮（二錢）　清炙草（五錢）　川石斛（三錢）　肥知母（一錢五分）　川貝母（二錢）　桑白皮（二錢）　大腹皮（二錢）　漢防己（二錢）　炙白蘇子（一錢五分）　甜光杏（三錢）　冬瓜子皮（各三錢）　雞金炭（二錢）

衛左　曝於烈日，暑氣內逼，居處潮濕，濕鬱滯阻，三焦決瀆無權，遂致脘腹脹滿，泛泛嘔惡，面浮肢腫，裡熱口乾，二便不通，皮色晦黃，苔灰膩，脈弦滑而數，此屬熱脹。
先擬苦辛通降，泄上中之痞滿。


川雅連（五分）　仙半夏（二錢）　淡黃芩（一錢）　枳實炭（一錢五分）　制小樸（一錢）　大腹皮（二錢）　連皮苓（四錢）　福澤瀉（一錢五分）　萊菔子（炒研，三錢）　鮮霍香（一錢五分）　西茵陳（一錢五分）　六神麯（三錢）

金童　初病春溫寒熱，經治已愈，繼因停滯，引動積濕，濕鬱化水，復招外風，風激水而橫溢氾濫，以致遍體浮腫，兩目合縫，氣逆不能平臥，大腹脹滿，囊腫如升，腿腫如斗，小溲澀少，脈象浮緊，苔白膩，此為風水重症。
急擬開鬼門，潔淨府。


紫蘇葉（一錢）　青防風（一錢）　川桂枝（五分）　連皮苓（四錢）　福澤瀉（一錢五分）　陳廣皮（一錢）　大腹皮（二錢）　水炙桑葉（二錢）　淡姜皮（五分）　雞金炭（一錢五分）　萊菔子（炒研，二錢）

二診　遍體浮腫，咳嗽氣急，難於平臥，大腹脹滿，小溲不利，囊腫腿腫如故，苔白膩，脈浮緊而弦。
良由脾陽不運，積滯內阻，水濕氾濫橫溢，灌浸表裡，無所不到也。
恙勢尚在重途，還慮易進難退。
再擬汗解散風，化氣利水，俾氣化能及州都，則水濕斯有出路。


淨麻黃（四分）　川桂枝（六分）　連皮苓（四錢）　生白朮（一錢五分）　豬苓（二錢）　澤瀉（一錢五分）　陳皮（一錢）　大腹皮（二錢）　水炙桑葉（二錢）　漢防己（二錢）　萊菔子（炒研，三錢）　淡姜皮（五分）

三診　連投開鬼門，潔淨府之劑，雖有汗不多，小溲漸利，遍體浮腫不減，咳嗽氣逆如故，大腹脹滿，苔白膩，脈浮緊。
良由中陽受傷，脾胃困頓。
陽氣所不到之處，即水濕灌浸之所，大有水浪滔天之勢，尚在重險一途。
今擬麻黃附子甘草湯合真武、五苓、五皮，複方圖治，大病如大敵，兵家之總攻擊也。
然乎否乎？質之高明。


淨麻黃（四分）　熟附塊（一錢）　生甘草（五分）　豬雲苓（各三錢）　川椒目（二十粒）　川桂枝（六分）　生白朮（一錢五分）　福澤瀉（一錢五分）　陳廣皮（一錢）　大腹皮（二錢）　水炙桑皮（二錢）　淡姜皮（五分）　漢防己（二錢）

外以熱水袋熨體，助陽氣以蒸汗，使水氣從外內分消也。


四診　服複方後，汗多小溲亦暢，遍體浮腫漸退，氣逆咳嗽漸平，大有轉機之兆。
自覺腹內熱氣蒸蒸，稍有口乾，是陽氣內返，水濕下趨之佳象，不可因其口乾，遽謂寒已化熱，而改弦易轍，致半途盡廢前功也。
仍守原法，毋庸更章。


原方加生熟苡仁（各三錢）。


五診　遍體浮腫，十去五六，氣逆亦平，脈緊轉和，水濕已得分消。
惟脾不健運，食入難化，易於便溏，口乾欲飲，脾不能為胃行其津液，輸潤於上，不得據為熱象也。
今制小其劑，溫腎助陽，運脾利水，去疾務盡之意。


熟附塊（一錢）　生白朮（二錢）　生甘草（五分）　茯豬苓（各三錢）　炒補骨脂（一錢五分）　川桂枝（五分）　福澤瀉（一錢五分）　陳廣皮（一錢）　大腹皮（二錢）　水炙桑皮（二錢）　淡姜皮（五分）　生熟苡仁（各三錢）　冬瓜子皮（各三錢）

六診　遍體浮腫，已退八九，氣逆咳嗽亦平，飲食亦覺漸香。
諸病已去，正氣暗傷，脾土未健，神疲肢倦，自汗蒸蒸，有似虛寒之象。
今擬扶其正氣，調其脾胃，佐化余濕，以善其後。


炒潞黨參（二錢）　熟附片（八分）　生白朮（二錢）　雲茯苓（三錢）　清炙草（五分）　陳廣皮（一錢）　大砂仁（研，八分）　炒補骨脂（一錢五分）　炒穀麥芽（各三錢）　生熟苡仁（各三錢）　冬瓜子皮（各三錢）　福澤瀉（一錢五分）　生薑（二片）　紅棗（四枚）

關左　暴腫氣急，小溲短赤，口渴欲飲，脈浮滑而數。
此外邪壅肺，氣道不通，風水為患。
風為陽邪，水為陽水，風能消穀，故胃納不減也。
擬越婢湯加味。


淨麻黃（四分）　熟石膏（三錢）　生白朮（一錢五分）　光杏仁（三錢）　肥知母（一錢五分）　茯苓皮（三錢）　大腹皮（二錢）　桑白皮（二錢）　冬瓜子皮（各三錢）　淡姜皮（五分）

林左　年近花甲，思慮傷脾，脾陽不運，濕濁凝聚，以致大腹脹滿，鼓之如鼓，小溲清白，脈象沉細。
脾為太陰，濕為陰邪。
當以溫運分消。


熟附子塊（一錢）　淡乾薑（八分）　生白朮（三錢）　廣陳皮（一錢）　制川樸（一錢）　大腹皮（二錢）　雞金炭（一錢五分）　炒穀芽（四錢）　陳胡蘆瓢（四錢）　清炙草（五分）

二診　前進溫運分消之劑，臍腹脹滿略鬆，納穀減少，形瘦神疲，小溲清長，腑行不實，脈沉細。
良由火衰不能生土，中陽不運，濁陰凝聚，鼓之如鼓，中空無物，即無形之虛氣散逆，而為滿為脹也。
仍擬益火消陰，補虛運脾，亦經旨塞因塞用之意。


炒潞黨參（三錢）　熟附子（一錢五分）　淡乾薑（八分）　清炙草（五分）　陳廣皮（一錢）　大砂仁（研，八分）　陳胡蘆瓢（四錢）　胡蘆巴（一錢五分）　炒補骨脂（一錢五分）　煨益智（一錢五分）

三診　臍腹脹滿較前大減，小溲微黃，自覺腹內熱氣烘蒸，陽氣內返之佳象。
脈沉未起，形肉削瘦。
仍擬益火之源，以消陰翳，俾得離照當空，則濁陰自散。


炒潞黨參（三錢）　熟附子（一錢五分）　淡乾薑（八分）　清炙草（八分）　陳廣皮（一錢）　大砂仁（研，八分）　炒淮藥（三錢）　炒補骨脂（一錢五分）　胡蘆巴（一錢五分）　煨益智（一錢五分）　小茴香（八分）　焦穀芽（四錢）　陳胡蘆瓢（四錢）

陳左　大腹膨脹，鼓之如鼓，臍突青筋顯露，形瘦色萎，脈沉細，舌無苔。
良由脾腎之陽大傷，虛氣散逆，陽氣不到之處，即濁陰凝聚之所。
閱前方均用理氣消脹之劑，脹勢有增無減，病延一載，虛脹無疑。
姑仿經旨塞因塞用之法，冀望應手為幸。


炒潞黨參（三錢）　熟附塊（一錢）　淡乾薑（六分）　清炙草（六分）　連皮苓（四錢）　陳廣皮（一錢）　炒補骨脂（一錢五分）　胡蘆巴（一錢五分）　陳胡蘆瓢（三錢）　金液丹（一錢，每早空心吞服）

傅左　宦途失意，憂思傷脾，運行無權，肝木來侮，濁氣在上，則生䐜脹，大腹脹滿，自秋至冬，日益加劇，動則氣逆，小溲涓滴難通，青筋顯露，足腫不能步履，口燥欲飲，舌紅絳，脈細數。
疊進六君，五皮，腎氣等劑，病勢不減，已入危篤一途！勉擬養金制木，運脾化氣，亦不過盡心力而已。


南北沙參（各三錢）　連皮苓（四錢）　生白朮（三錢）　淮山藥（三錢）　左牡蠣（四錢）　花龍骨（三錢）　川貝母（三錢）　甜光杏（三錢）　漢防己（二錢）　鮮冬瓜汁（沖服，二兩）　滋腎通關丸（包煎，一錢五分）

另單方：每日蝦士蟆（二錢），泛水如銀耳狀，煮服。


連蟆肉食之，如法食兩天後，即小溲暢行，且時時頻轉矢氣，腫脹漸消。
按蝦士蟆為益腎利水之品，故能應效，洵治虛脹之妙品也。


文右　舊有脘痛，繼則腹滿作脹，食入難化，面黃溺少。
此肝氣怫鬱，木乘土位，濕熱濁氣，凝聚於募原之間，三焦氣機流行窒塞，書所謂濁氣在上，則生䐜脹是也。
兩關脈弦，寸部郁澀，急擬疏肝解鬱，運脾逐濕。


銀州柴胡（一錢）　生白朮（二錢）　枳實炭（一錢）　連皮苓（四錢）　陳廣皮（一錢）　大腹皮（二錢）　黑山梔（一錢五分）　帶殼砂仁（八分）　冬瓜皮（三錢）　雞金炭（一錢五分）　炒穀麥芽（各三錢）　小溫中丸（每早吞服，三錢）

楊左　形瘦色蒼，木火體質，抑鬱不遂，氣阻血痹，與濕熱凝聚募原，始則裡熱口乾，繼而大腹脹硬，自夏至秋，日益脹大，今已臍突，紅筋顯露，納穀衰少，大便色黑，小溲短赤，舌灰黃，脈弦數，此血臌之重症也。
氣為血之先導，血為氣之依附，氣滯則血凝，氣通則血行。
先擬行氣去瘀，清熱化濕，然恙根已深，非旦夕所能圖功者也。


銀州柴胡（一錢）　生香附（二錢）　連皮苓（四錢）　紫丹參（二錢）　粉丹皮（一錢五分）　赤芍（二錢）　藏紅花（八分）　當歸尾（三錢）　絳通草（八分）　黑山梔（一錢五分）　澤蘭葉（一錢五分）　青寧丸（包，三錢）


<h3>附：腫脹概論</h3>
靈樞脹論謂：五臟六腑，皆各有脹，諸脹者，皆因厥氣在下，營衛留止，寒氣逆上，真邪相攻，兩氣相搏，乃合而為脹也。
故凡治脹病，必會通聖經諸條之旨，然後能識臟腑之部分，邪氣之盛衰，蓋名曰厥氣者逆氣也，寒氣者濁陰也，逆氣下塞，濁陰上干，衛氣滯留，營血凝止，營衛不調，寒邪得以乘虛而入，真邪相持，互結不解，臟虛邪即入臟，腑虛邪即入腑，故有五臟六腑諸脹之見症，治法分別列後。


心脹者，煩心短氣，臥不安。
心為君主之官，神明出焉，寒邪來犯，心陰鬱遏，陰陽交戰則短氣，火被水克為心煩，心腎不交，則臥不安也。
當宜發揚神明，以安心臟，俾離火空照，則陰翳自散。


川桂枝（四分）　光杏仁（三錢）　生甘草（五分）　朱茯神（三錢）　酸棗仁（三錢）　紫丹參（三錢）　炙遠志（一錢）　川鬱金（一錢五分）　琥珀屑（沖服，六分）　姜皮（五分）　沉香片（四分）　朱燈心（二扎）

肺脹者，虛滿喘咳。
肺為至高之臟，位主上焦，職司清肅。
寒客於肺，肺氣壅塞，清肅之令，不得下行。
先哲云：喘咳之為病，在肺為實，在腎為虛，此肺金之實喘也。
宜溫肺散寒，射干麻黃湯加減，如寒包熱者，麻杏石甘湯治之。


淨麻黃（四分）　嫩射干（八分）　光杏仁（三錢）　生甘草（六分）　象貝母（三錢）　仙半夏（二錢）　薄橘紅（八分）　桑白皮（二錢）　炙款冬（一錢五分）　栝蔞皮（二錢）　清水炒枇杷葉（去毛、包，二錢）

脾脹者，善噦，四肢煩悗，體重不能勝衣，臥不安。
脾為太陰而主四肢，脾弱生濕，濕阻中宮，真陽不運，土德日衰，寒邪乘之，濁陰凝聚而為噦，為體重，為煩悗也。
脾與胃為表裡，脾病胃亦病，胃不和則臥不安。
宜溫運太陰，而化濕濁。


熟附片（一錢五分）　生白朮（一錢五分）　炮薑炭（八分）　雲茯苓（三錢）　仙半夏（二錢）　青陳皮（各一錢）　大砂仁（八分）　炒薏仁（八錢）　炒穀麥芽（各三錢）　制川樸（一錢）

肝脹者，脅下滿而痛引少腹。
脅乃肝之分野，少腹乃厥陰之界，寒客厥陰，木失條達，厥氣橫逆鴟張，故脅滿而少腹痛也。
宜疏泄厥氣，而散寒邪。


軟柴胡（一錢）　炒赤白芍（各一錢五分）　金鈴子（二錢）　延胡索（一錢）　細青皮（一錢）　春砂殼（八分）　川鬱金（一錢五分）　廣木香（六分）　青橘葉（一錢五分）　小茴香（八分）　臺烏藥（一錢）　江枳殼（一錢）

腎脹者，腹滿引背，央央然腰髀痛。
腎為水臟，腰為腎府，寒著於腎，下元虛寒，真陽埋沒，陰邪充斥，故腹滿而腰髀痛也。
宜溫腎助陽，而驅濁陰，俾得陽光普照，則陰霾自消。


熟附塊（一錢五分）　生白朮（二錢）　西秦艽（二錢）　川牛膝（三錢）　厚杜仲（三錢）　補骨脂（一錢五分）　青陳皮（各一錢）　臺烏藥（一錢）　小茴香（一錢）　廣木香（六分）　嫩桑枝（四錢）　生薑（三片）

胃脹者，腹滿，胃脘痛，鼻聞焦臭，妨於食，大便難。
胃為陽土，主司出納，寒邪乘之，胃氣不通，不通則痛。
胃既受病，水穀停滯中宮，欲化不化，反變敗濁，故鼻聞焦臭而妨礙飲食也。
穀氣不行，陽不通達，受盛傳導，皆失所司，故大便難，與腑實便閉者不同。
宜平胃散合脾約麻仁丸加減。


製蒼朮（一錢）　制川樸（一錢）　陳廣皮（一錢）　細青皮（一錢）　江枳殼（一錢）　大砂仁（研，八分）　廣鬱金（一錢五分）　全栝蔞（切，三錢）　脾約麻仁丸（包，五錢）　廣木香（四分）

大腸脹者，腸鳴而痛濯濯，冬日重感於寒，則飧泄不化。
大腸為傳導之官，變化糟粕而出焉，寒客大腸，變化無權，清濁混淆，則生飧泄；虛寒氣滯，則腸鳴而痛濯濯也。
宜溫中化濁，分利陰陽。


熟附塊（八分）　炮薑炭（六分）　生白朮（二錢）　廣木香（八分）　陳廣皮（一錢）　豬茯苓（各三錢）　大砂仁（研，一錢）　制小樸（八分）　大腹皮（二錢）　六神麯（三錢）　

小腸脹者，少腹䐜脹，引腰而痛。
小腸為受盛之官，化物出焉。
位居胃之下口，大腸之上口，寒客小腸，物無由化，水液不得滲於前，糟粕不得歸於後，故為少腹䐜脹，引腰而痛，小溲必不利也。
宜通幽化濁，滑利二便。


細青皮（一錢五分）　赤茯苓（三錢）　臺烏藥（一錢）　細木通（酒炒，一錢五分）　栝蔞仁（研，三錢）　車前子（二錢）　廣木香（六分）　江枳殼（二錢）　青橘葉（一錢五分）　光杏仁（三錢）　生薑（三片）

膀胱脹者，少腹滿而氣癃。
膀胱為州都之官，津液藏焉，氣化則能出矣。
寒客膀胱，濕鬱下焦，氣化不及州都，水道窒塞不通，故少腹滿而氣癃，即今之癃閉也。
宜開啟上閘，以通下源，如提壺挈蓋之意。


苦桔梗（二錢）　光杏仁（三錢）　雲茯苓（三錢）　細木通（八分）　車前子（三錢）　瞿麥穗（二錢）　冬葵子（四錢）　懷牛膝（二錢）　滋腎通關丸（包，三錢）　荸薺梗（三錢）

三焦脹者，氣滿於皮膚中，輕輕然而不堅。
三焦即募原，為決瀆之官，水道出焉。
寒氣逆於三焦，決瀆失職，氣與水逆走腠理，其水不得從膀胱而泄。
氣本無形，水質不堅，故氣滿於皮膚中，輕輕然而不堅，與膚脹等耳。
當行氣利水，五苓五皮加減。


川桂枝（五分）　生白朮（一錢五分）　桑白皮（二錢）　鮮姜皮（一錢）　陳廣皮（一錢）　赤豬苓（各三錢）　江枳殼（一錢）　福澤瀉（一錢五分）　大腹皮（二錢）　廣木香（六分）　冬瓜皮（一兩，煎湯代水）

膽脹者，脅下痛脹，口中苦，善太息。
膽為中正之官，決斷出焉，惟其氣血皆少，為清淨之府，而內寄相火。
寒客於膽，膽與肝為表裡，膽病而肝亦病，膽汁上溢，故口苦；肝氣怫鬱，故脅痛脹善太息也。
宜和解樞機，而泄厥陰。


柴胡（一錢）　當歸（二錢）　白芍（一錢五分）　梔子皮（一錢五分）　白蒺藜（三錢）　雲苓（三錢）　陳皮（一錢）　枳殼（一錢）　合歡皮（二錢）　川鬱金（一錢五分）　佛手（八分）

由是觀之，五臟六腑之脹，屬寒者多而屬熱者少，屬實者多而屬虛者少。
中滿分消，治寒脹也；丹溪小溫中丸，治熱脹也；金匱工在疾下，治實脹也；濟生腎氣，治虛脹也。
為司命之職，苟不辨明清切，而籠統處方，豈不自欺欺人乎？


<h2>腳氣案</h2>
何左　濕濁之氣，從下而受，由下及上，由經絡而入臟腑，太陰健運失常，陽明通降失司，腿足浮腫，大腹脹滿，胸悶氣逆，不能平臥，面色灰黃，脈左弦右濡滑，腳氣衝心重症，腳氣謂之壅疾。
急擬逐濕下行。


紫蘇梗（一錢五分）　連皮苓（五錢）　陳木瓜（五錢）　苦桔梗（一錢）　海南子（三錢）　陳廣皮（三錢）　漢防己（三錢）　淡吳萸（一錢五分）　生熟苡仁（各五錢）　福澤瀉（二錢）　連皮生薑（三片）

二診　昨進逐濕下行之劑，大便先結後溏，氣逆略平，而大腹脹滿，腿足浮腫，依然如舊。
面無華色，舌苔白膩，脈左弦細，右濡滑。
蘊濕由下而上，由經絡而入臟腑，脾胃運化無權，腳氣重症，還慮衝心之變。
前法既獲效機，仍守原意出入。


照前方加川牛膝（三錢）、冬瓜皮（五錢）。


三診　腿足腫略減，兩手背亦腫，大腹脹滿雖鬆，胸悶氣升，難以平臥。
身熱不壯，口乾且苦，面色無華，舌苔薄膩微黃，脈象濡小而滑。
脾主四肢，脾弱水濕氾濫，濁氣上干，肺胃之氣，失於下降，恙勢尚在重途，未敢輕許不妨。
再仿五苓合雞鳴散加減，逐濕下行。


川桂枝（五錢）　福澤瀉（二錢）　陳木瓜（三錢）　大腹皮（三錢）　酒炒黃芩（八分）　豬苓（三錢）　川牛膝（二錢）　淡吳萸（八分）　連皮苓（五錢）　陳皮（三錢）　冬瓜皮（五錢）　漢防己（三錢）　生熟苡仁（各五錢）　連皮生薑（三片）

四診　腳氣腫勢減，大腹脹滿亦鬆，小溲漸多，水濕有下行之勢。
身熱時輕時劇，口苦且干，面無華色，舌苔膩黃，脈象濡小而滑。
濁氣留戀募原，脾胃運化無權，能得不增他變，可望轉危為安。
腳氣壅疾，雖虛不補，仍宜五苓合雞鳴散加減，逐濕下行，運脾分消。


前方去吳萸，加地枯蘿（三錢）。


五診　腫勢大減，大腹脹滿漸鬆，小溲漸多，水濕有下行之漸。
納少噯氣，且見咳嗽，舌苔薄白而膩，脈象弦小而滑。
濁氣聚於募原，水濕未能盡化，太陰健運失常，陽明通降失司也。
前法頗合，毋庸更張。


川桂枝（六分）　澤瀉（一錢五分）　大腹皮（二錢）　光杏仁（三錢）　連皮苓（四錢）　生熟苡仁（各三錢）　陳皮（一錢）　淡吳萸（八分）　陳木瓜（三錢）　連皮生薑（三片）　粉豬苓（二錢）　牛膝（二錢）　漢防己（三錢）　地枯蘿（三錢）

六診　腫勢十去七八，脹滿大減，小溲漸多，水濕濁氣，已得下行，溝瀆通則橫流自減，理固然也。
苔膩未化，納穀不旺，余濕未楚，脾胃運化未能如常。
去疾務盡，仍守前法。


前方去地枯蘿，加生白朮（一錢五分）、冬瓜皮（四錢）。


趙左　腳氣上衝入腹，危險之極，變生頃刻，勉方作萬一之幸，破釜沉舟，遲則無濟矣。


熟附子（五錢）　雲茯苓（八錢）　陳木瓜（五錢）　花檳榔（三錢）　淡乾薑（三錢）　生白朮（三錢）　淡吳萸（二錢）　黑錫丹（包，三錢）


<h2>黃疸案</h2>
朱右　溫病初愈，因飲食不謹，濕熱滯互阻中焦，太陰健運無權，陽明通降失司，以致脘腹脹悶，不思納穀，一身盡黃，小溲短赤如醬油色，苔薄膩黃，脈濡滑而數，黃疸已成，非易速痊。
擬茵陳四苓合平胃加減。


西茵陳（一錢五分）　連皮苓（四錢）　豬苓（二錢）　陳廣皮（一錢）　黑山梔（二錢）　福澤瀉（一錢五分）　炒麥芽（三錢）　製蒼朮（一錢）　制川樸（一錢）　六神麯（三錢）　炒苡仁（三錢）

陳左　喉痧之後，滋°太早，致伏溫未發，蘊濕逗留募原，著於內而現於外，遂致遍體發黃，目珠黃，溺短赤，身熱晚甚，渴喜熱飲，肢節痠疼，舉動不利，苔薄膩黃，脈濡數。
溫少濕多，互阻不解，纏綿之症也。
姑擬清宣氣分之溫，驅逐募原之濕，俾溫從外達，濕從下趨，始是病之去路。


清水豆卷（八錢）　忍冬藤（三錢）　連翹殼（三錢）　澤瀉（一錢五分）　西茵陳（一錢五分）　黑山梔（二錢）　豬苓（二錢）　製蒼朮（七分）　粉葛根（一錢五分）　通草（八分）　雞蘇散（包，三錢）　甘露消毒丹（包煎，八錢）

孔左　素體陰虛，濕從熱化，熏蒸郁遏，與胃中之濁氣相併，遂致遍體發黃，目黃溲赤，肢倦乏力，納穀減少，舌質淡紅。
從陽疸例治之。


西茵陳（二錢五分）　赤豬苓（各三錢）　通草（八分）　冬瓜皮（四錢）　黑山梔（二錢）　澤瀉（一錢五分）　飛滑石（三錢）　白茅根（去心，兩紮）　生白朮（一錢五分）　杜赤豆（一兩）　

韓女　室女經閉四月，肝失疏泄，宿瘀內阻，水穀之濕逗留，太陰、陽明、厥陰三經為病，始而少腹作痛，繼則脘脹納少，目黃溲赤，肌膚亦黃，大便色黑，現為黃疸，久則恐成血臌。
急擬運脾逐濕，祛瘀通經。


陳廣皮（一錢）　赤豬苓（各三錢）　杜紅花（八分）　製蒼朮（一錢）　大腹皮（二錢）　桃仁泥（包，一錢五分）　制川樸（一錢）　福澤瀉（一錢五分）　延胡索（一錢）　西茵陳（二錢五分）蘇木（一錢五分）　青寧丸（吞服，二錢五分）

高左　身熱旬余，早輕暮重，夜則夢語如譫，神機不靈，遍體色黃，目黃溺赤，口乾欲飲，舌乾灰膩，脈象左弦數右濡數。
伏邪濕熱逗留募原，如盦醬然。
濕熱挾痰，易於矇蔽清竅，清陽之氣失曠，加之呃逆頻頻，手足蠕動，陰液暗耗，沖氣上升，內風煽動，濕溫黃疸，互相為患，頗慮痙厥之變！急擬生津而不滋，化濕而不燥，清宣淡滲，通利三焦，勿使邪陷厥陰，是為要策。


天花粉（三錢）　朱茯神（三錢）　鮮石菖蒲（一錢）　黑山梔（二錢）　益元散（包，三錢）　柿蒂（十枚）　嫩鉤鉤（後入，三錢）　西茵陳（二錢五分）　嫩白薇（一錢五分）　炒竹茹（一錢五分）　白茅根（去心，兩紮）

褚左　躬耕南畝，曝於烈日，復受淋雨，又夾食滯，濕著於外，熱鬱於內，遂致遍體發黃，目黃溲赤，寒熱骨楚，胸悶脘脹，苔膩布，脈浮緊而數。
急仿麻黃連翹赤豆湯意。


淨麻黃（四分）　赤茯苓（三錢）　六神麯（三錢）　連翹殼（三錢）　枳實炭（一錢）　福澤瀉（一錢五分）　淡豆豉（三錢）　苦桔梗（一錢）　炒穀麥芽（各三錢）　西茵陳（一錢五分）　杜赤豆（一兩）

衛左　飢飽勞役，脾胃兩傷，濕自內生，蘊於募原，遂致肌膚色黃，目黃溲赤，肢倦乏力，納穀衰少，脈濡，舌苔黃，諺謂脫力黃病，即此類也。
已延兩載，難許速效，仿補力丸意，緩緩圖之。


炒全當歸（一兩）　雲茯苓（一兩四錢）　炒西秦艽（一兩）　大砂仁（五錢）　紫丹參（一兩）　鹽水炒懷牛膝（一兩）　炒六神麯（一兩四錢）　炒赤芍（一兩）　米泔水浸炒製蒼朮（八錢）　鹽水炒厚杜仲（一兩）　炒苡仁（二兩）　生曬西茵陳（二兩）　土炒白朮（一兩）　煅皂礬（五錢）　炒陳廣皮（七錢）　炒福澤瀉（八錢）　上藥各研為細末，用大黑棗（六兩），煮熟去皮核，同藥末搗爛為丸，曬乾。
每早服三錢，開水送下。


麥左　嗜酒生濕，濕鬱生熱，熱在陽明，濕在太陰，熏蒸郁遏，如盦醬然，面目發黃，黃甚則黑，心中嘈雜，雖食甘香，如啖酸辣，小溲短赤，口乾而渴，此酒疸也。
姑擬清解陽明之鬱熱，宣化太陰之蘊濕，使熱邪從肌表而解，濕邪從小便而出也。


粉葛根（二錢）　肥知母（一錢五分）　赤茯苓（三錢）　西茵陳（三錢）　黑山梔（二錢）　陳皮（一錢）　車前子（三錢）　天花粉（三錢）　枳椇子（三錢）　生苡仁（煎湯代水，一兩）　

刁左　抑鬱起見，肝病傳脾，脾不健運，濕自內生，與胃中之濁氣相併，下流膀胱。
膀胱為太陽之府，太陽主一身之表，膀胱濕濁不化，一身盡黃，小溲赤色，食谷不消，易於頭眩，此谷疸也。
治病必求於本，疏肝解鬱為主，和中利濕佐之。


銀州柴胡（一錢）　雲茯苓（三錢）　大砂仁（研，八分）　制蒼白朮（各一錢）　全當歸（二錢）　生熟穀芽（各三錢）　陳廣皮（一錢）　炒赤芍（一錢五分）　生熟苡仁（各三錢）　制川樸（一錢）　西茵陳（一錢五分）　炒車前子（三錢）　黑山梔（二錢）

任右　經閉三月，膀胱急，少腹滿，身盡黃，額上黑，足下熱，大便色黑，時結時溏，納少神疲，脈象細澀。
良由寒客血室，宿瘀不行，積於膀胱少腹之間也。
女勞疸之重症，非易速痊。
古方用硝石礬石散，今仿其意，而不用其藥。


當歸尾（二錢）　雲茯苓（三錢）　藏紅花（八分）　帶殼砂仁（研，八分）　京赤芍（二錢）　桃仁泥（包，一錢五分）　肉桂心（三分）　西茵陳（一錢五分）　紫丹參（二錢）　青寧丸（包煎，二錢五分）　延胡索（一錢）　血餘炭（包，一錢）　澤瀉（一錢五分）

周左　思慮過度，勞傷乎脾，房勞不節，勞傷乎腎，脾腎兩虧，肝木來侮，水穀之濕內生，濕從寒化，陽不運行，膽液為濕所阻，漬之於脾，浸淫肌肉，溢於皮膚，遂致一身盡黃，面目黧黑，小溲淡黃，大便灰黑，納少泛惡，神疲乏力，苔薄膩，脈沉細。
陽虛則陰盛，氣滯則血於，瘀濕下流大腸，故腑行灰黑而艱也。
陰疸重症，纏綿之至。
擬茵陳朮附湯加味，助陽運脾為主，化濕祛瘀佐之，俾得離照當空，則陰霾始得解散。
然乎否乎？質之高明。


熟附子塊（一錢五分）　連皮苓（四錢）　紫丹參（二錢）　大砂仁（研，一錢）　生白朮（三錢）　陳廣皮（一錢）　藏紅花（八分）　炒麥芽（三錢）　西茵陳（二錢五分）　製半夏（二錢）　福澤瀉（一錢五分）　炒苡仁（四錢）　淡姜皮（八分）

金君　躁煩郁慮，心脾兩傷，火用不宣，脾陽困頓，胃中所入水穀，不生精微，而化為濕濁，著於募原，溢於肌膚，以致一身盡黃，色灰而暗，納少神疲，便溏如白漿之狀，起自仲夏，至中秋後，臍腹膨脹，腿足木腫，步履艱難。
乃土德日衰，肝木來侮，濁陰凝聚，水濕下注，陽氣不到之處，即水濕凝聚之所。
症情滋蔓難圖也，鄙見淺陋，恐不勝任。
拙擬助陽驅陰，運脾逐濕，是否有當，尚希教正。


熟附塊（一錢五分）　連皮苓（四錢）　西茵陳（一錢五分）　淡乾薑（八分）　陳廣皮（一錢）　胡蘆巴（一錢五分）　米炒於術（二錢）　大腹皮（二錢）　大砂仁（研，八分）　清炙草（五分）炒補骨脂（一錢五分）　陳胡蘆瓢（四錢）　金液丹（吞服，二錢）


<h2>呃噯案</h2>
倪右　脈象左弦澀，右濡滑，舌邊紅，中薄膩，見證胸悶氣升，噯氣泛惡，食入作哽，痰多咳嗽，十餘日未更衣，月事八旬未止，良由營血虧虛，肝氣上逆，犯胃克脾，濕痰逗留中焦，肺胃肅降失司，恙纏匝月，豈能再使蔓延。
急擬平肝通胃，順氣化痰，以觀動靜。


代赭石（煅，三錢）　左金丸（包，七分）　栝蔞皮（二錢）　薤白頭（酒炒，一錢）　雲茯苓（三錢）　水炙遠志（一錢）　川象貝（各二錢）　旋覆花（包，一錢五分）　銀柴胡（八分）　炒黑荊芥（八分）　姜竹茹（一錢五分）　仙半夏（二錢）　佛手露（沖服，一錢）　炒穀麥芽（各三錢）

王左　濕溫伏邪，內陷少陰，引動沖氣上擊，犯胃沖肺，肅降之令無權，氣喘呃逆，身熱不揚，舌苔薄膩，脈象左關弦小而促，右濡細，趺陽虛弦而數，太谿似有似無，鄭聲神糊，時明時昧，正虛邪陷，神不守舍，顯然可見矣。
厥脫之變，指顧間事。
勉擬攝納沖氣，和胃安神，以為無法之法，或有效驗，亦未可知。


靈磁石（煅，四錢）　朱茯神（三錢）　仙半夏（二錢）　柿蒂（五枚）　左牡蠣（四錢）　炙遠志（一錢）　炒竹茹（一錢五分）　刀豆殼（三錢）　花龍骨（三錢）　陳廣皮（一錢）　吉林參（另煎汁沖服，一錢五分）　黑錫丹（吞服，八分）

余左　高年營液本虧，肝氣易於上逆，胃失降和，昨日食後，呃逆頻頻，逾時而止，脈弦小而滑，舌光無苔。
治肝宜柔，治胃宜通。
姑以養陰柔肝為主，和胃順氣佐之。


吉林參鬚（一錢）　雲茯苓（三錢）　刀豆殼（三錢）　生白芍（一錢五分）　代赭石（煅，二錢）　合歡花（一錢五分）　仙半夏（一錢五分）　陳廣皮（一錢）　旋覆花（包，一錢五分）　柿蒂（五枚）　潼白蒺藜（各一錢五分）　清炙枇杷葉（去毛、包，二錢）


<h2><br><span class="orange">卷六</span></h2>

<h2>疝氣案</h2>
陳左　厥陰之脈，循陰器而絡睪丸。

厥陰者，肝也。
肝失疏泄，濕熱下注，膀胱宣化失司，小溲夾濁，偏疝墜脹疼痛，苔膩，脈濡數。
經云：諸液渾濁，皆屬於熱。
又云：肝病善痛。
是無形之厥氣，與有形之濕熱，互相為患也。
當宜疏泄厥氣，淡滲濕熱。


柴胡梢（七分）　延胡索（一錢）　路路通（二錢）　炒赤芍（一錢五分）　塊滑石（三錢）　赤茯苓（三錢）　車前子（三錢）　荸薺梗（一錢五分）　金鈴子（二錢）　陳橘核（一錢五分）　粉萆薢（三錢）　黑山梔（一錢五分）　細木通（八分）　枸橘（打，一枚）

李左　濕火挾厥氣下注，勞動過度，偏疝墜脹疼痛，口乾內熱，小溲渾濁，納穀不香，胸脘悶脹，脈弦數，苔膩而黃。
脾胃清氣不能上升，小腸膀胱濁氣不得下降，肝氣失於疏泄，脾虛生濕，濕鬱生痰，痰火瘀凝，清不升而濁不降，然皆素體氣虛之所致也。
姑擬健脾胃，清濕火，俾清氣自升，濁氣得降。


炒白朮（二錢）　赤茯苓（三錢）　陳廣皮（一錢）　陳橘核（一錢五分）　炒知母（二錢）　炒黃耆（三錢）　粉萆薢（三錢）　荔枝核（三錢）　軟柴胡（五分）　酒炒黃柏（一錢）　小茴香（五分）　清炙草（五分）

又診　前進健脾胃，清濕火，偏疝略收，疼痛漸止，胸悶不舒，清氣有上升之象，濁氣有下降之勢。
擬原方更進一籌。


原方去柴胡，加金鈴子（一錢五分）、延胡索（五分）。


莫左　疝氣墜脹，腹痛筋急，泛泛作惡，甚則脘痛嘔吐，脈弦細，苔薄膩。
中陽衰弱，厥氣失於疏泄。
姑擬大建中湯治之。


炒潞黨參（二錢）　淡吳萸（八分）　金鈴子（一錢五分）　熟附片（二錢）　川花椒（五分）　延胡索（八分）　炮薑炭（八分）　姜半夏（三錢）　路路通（一錢五分）　絲瓜絡（一錢五分）　酒炒桑枝（三錢）

江左　高年氣虛，疝氣屢發，墜脹作痛，小溲短赤，睡則略安。
治宜補中氣，疏厥氣，以丸代煎，緩圖功效。


補中益氣丸（一兩）　橘核丸（二兩）

每早晚各服二錢，開水送下。


黃左　勞倦奔走，元氣下陷，睪丸墜脹，不能行動，胸脘不舒。
肝主筋，睪丸為筋之所聚。
先建其中氣，俾得元氣上升，睪丸自能不墜。


炙黃耆（三錢）　炙升麻（一錢）　小茴香（五分）　炒潞黨（三錢）　柴胡梢（五分）　陳廣皮（一錢五分）　炒白朮（三錢）　清炙草（五分）　廣木香（五分）　橘核丸（吞服，三錢）

又診　墜痛已止，舉動亦便。
前進補中益氣湯，甚為合度，仍守原法治之。


炙黃耆（三錢）　雲苓（三錢）　炙升麻（六分）　炒潞黨（三錢）　細青皮（一錢五分）　金鈴子（一錢五分）　清炙草（五分）　荔枝核（三錢）　延胡索（五分）　佛手柑（八分）　

費左　偏疝墜脹作痛，頭內眩暈，泛泛作惡，厥氣失於疏泄，肝氣肝陽易於上升，治宜清肝理氣。


金鈴子（一錢五分）　雲苓（三錢）　荔枝核（三錢）　延胡索（五分）　姜半夏（三錢）　橘核丸（吞服，三錢）　煅石決（二錢）　細青皮（一錢五分）　小茴香（五分）　白蒺藜（三錢）　酒炒桑枝（三錢）


<h2>癃閉案</h2>
王左　三焦者，決瀆之官，水道出焉。
上焦不宣，則下焦不通，以肺為水之上源，不能通調水道，下輸膀胱也。
疏其源則流自潔，開其上而下自通，譬之沉竹管於水中，一指遏其上竅，則滴水不墜，去其指則管無餘水矣，治癃閉不當如是乎？

苦桔梗（一錢）　帶皮杏仁（三錢）　赤茯苓（三錢）　六一散（包，三錢）　炙升麻（八分）　黑山梔（一錢五分）　黃柏（鹽水炒，一錢）　知母（鹽水炒，一錢）　肉桂心（飯丸吞服，二分）　土牛膝根（三錢）　鮮車前草汁（二兩）　鮮藕汁（二味燉溫沖服，二兩）

沈左　小溲頻數，少腹脹痛。
經云：下焦絡腎屬膀胱，別於迴腸而滲入焉，此證少陰真火不充，太陽之寒水，轉為濕熱所阻，少陰無火，故小溲數而不暢，太陽為濕熱阻滯，故氣不通而脹痛。
法當暖臟泄熱，冀火歸其源，水得其道，擬滋腎通關飲。


肥知母（三錢）　川黃柏（三錢）　肉桂心（三分）

朱左　中氣不足，溲便為之變。
小溲頻數，入夜更甚，延今一載余，症屬纏綿。
姑擬補中益氣，滋腎通關。


炒潞黨參（一錢五分）　清炙草（五分）　雲茯苓（三錢）　陳廣皮（一錢）　川升麻（三分）　清炙黃耆（二錢）　苦桔梗（一錢）　全當歸（二錢）　生白朮（一錢五分）　生蒲黃（包，三錢）　小薊根（二錢）　滋腎通關丸（包，三錢）


<h2>遺精案</h2>
陳左　精藏於腎，而主於心；精生於氣，而役於神；神動於中，精馳於下。
遺泄已久，心悸頭暈。
補精必安其神，安神必益其氣，擬益氣養陰，安神固泄。


炒潞黨參（二錢）　熟女貞（二錢）　大砂仁（研，八分）　剪芡實（三錢）　清炙黃耆（三錢）　生棗仁（三錢）　川黃柏（八分）　朱茯神（三錢）　大熟地（四錢）　青龍齒（四錢）　桑螵蛸（三錢）　明天冬（二錢）　紫石英（三錢）　白蓮鬚（一錢五分）

王左　癸水不足，相火有餘，精關因而不固。
始患遺泄，延及上源，更兼咳嗽，恙久根深，非易速痊。
擬壯水之主，以制陽光。


明天冬（一錢五分）　抱茯神（三錢）　左牡蠣（四錢）　竹瀝半夏（二錢）　大生地（三錢）　黃柏炭（八分）　花龍骨（三錢）　炙遠志肉（一錢）　潞黨參（三錢）　帶殼砂仁（八分）　剪芡實（三錢）　川象貝（各二錢）　甜光杏（三錢）　白蓮鬚（一錢五分）　

戴左　真陰不足，肝火客之，鼓其精房，乃病遺泄。
內熱口燥，頭痛眩暈，擬育陰清肝，固澀精房。


明天冬（一錢五分）　黃柏炭（八分）　左牡蠣（四錢）　穭豆衣（三錢）　大生地（三錢）　春砂殼（八分）　青龍齒（三錢）　嫩鉤鉤（後入，三錢）　南北沙參（各二錢）　白蓮鬚（一錢五分）


<h2>癥瘕案</h2>
杜右　腹部結塊，按之略痛，或左或右，內熱神疲，脈沉弦，苔薄膩。
病屬臟，著而不移，瘕病屬腑，移而不著。
中陽不足，脾胃素傷，血不養肝，肝氣瘀凝，脈症參合，病非輕淺。
若僅用攻破，恐中陽不足，脾胃素傷，而致有膨滿之患，輾轉思維，殊屬棘手。
姑擬香砂六君加味，扶養脾胃，冀其消散。


炒潞黨參（三錢）　制香附（一錢五分）　大棗（五枚）　雲茯苓（三錢）　春砂殼（五分）　炙甘草（八分）　炒白朮（二錢）　陳廣皮（一錢）

復診：前方服二十劑後，神疲內熱均減。
瘕塊不疼略消，納穀漸香。
中陽有來復之象，脾胃得生化之機。
再擬前方進步。


炒潞黨參（三錢）　炙甘草（八分）　陳廣皮（一錢）　雲茯苓（三錢）　制香附（一錢五分）　大腹皮（三錢）　炒白朮（二錢）　春砂殼（五分）　炒穀芽（三錢）　大紅棗（五枚）　桂圓肉（五粒）

孫右　肝之積，名為肥氣。
肝氣橫逆，有升無降，脅部作痛，按之有塊，泛泛作惡，頭內眩暈，納穀衰少。
多愁善郁，症屬七情，非易圖治，若能怡情悅性，更以藥石扶助，或可消散於無形。


軟柴胡（五分）　金鈴子（一錢五分）　制香附（一錢五分）　全當歸（二錢）　延胡索（五分）　春砂殼（八分）　炒白芍（三錢）　細青皮（八分）　廣木香（五分）　失笑散（包煎，一錢五分）

二診　泛泛作惡略止，脅部氣塊亦覺略消。
頭內眩暈，納穀衰少，肝氣橫逆，上升則嘔惡，下鬱則痞塊作痛。
再與平肝理氣，和胃暢中。


金鈴子（一錢五分）　制香附（一錢五分）　仙半夏（一錢五分）　延胡索（五分）　春砂殼（五分）　陳廣皮（一錢五分）　炒白芍（一錢五分）　大腹皮（三錢）　制小樸（八分）　失笑散（包煎，一錢五分）

姜右　經停四月，忽然崩漏，狀如小產，腹內作痛，泛泛嘔吐，形瘦骨立，納穀衰少，脈象弦細而數，苔薄膩而灰。
前醫疑是妊孕，疊投安胎之劑。
參合脈症，肝脾兩虛，寒瘀停凝。
夫肝藏血，脾統血，藏統失司，氣血不能循經而行，偶受寒氣，停於腹內，狀如懷孕，經所謂瘕病是也。
症勢沉重，非易圖治，急與培補氣陰，溫通寒瘀。


炒潞黨（二錢）　熟附塊（二錢）　單桃仁（一錢五分）　炙黃耆（三錢）　炮薑炭（一錢）　杜紅花（八分）　炒白朮（二錢）　淡吳萸（一錢）　澤蘭（一錢五分）　大紅棗（五枚）　廣木香（五分）

此藥服三劑，崩漏腹痛均止，仍以前方去淡吳萸、桃仁、紅花、澤蘭，加杞子、杜仲、川斷，共服十劑而愈。


王右　心下結塊，痛則嘔吐，噯氣不舒，納穀不多。
素體氣陰兩虧，肝木用事，肝氣挾痰瘀阻於心下，經書所謂伏梁，即此候也。
治宜開清陽而化濁陰，平肝氣而化痰瘀。


金鈴子（一錢五分）　雲苓（三錢）　全當歸（三錢）　延胡索（五分）　姜川連（三分）　炒白芍（二錢）　淡吳萸（五分）　白蔻殼（四分）　煅瓦楞（三錢）　佛手柑（八分）


<h2>淋濁案</h2>
（附：毒症案）

史左　溲濁淋瀝赤白，溺時管痛，濕勝於熱則為白，熱勝於濕則為赤。
經云：諸轉反戾，水液渾濁，皆屬於熱。
一則熱迫血分，一則濕鬱下焦，瘀精留滯中途，膀胱宣化失司，赤濁白濁所由來也。
擬清肝火，滲濕熱，佐去瘀精。


龍膽草（一錢五分）　粉萆薢（三錢）　細木通（八分）　黑山梔（一錢五分）　遠志肉（一錢）　滑石（三錢）　生草梢（八分）　粉丹皮（一錢五分）　琥珀屑（沖，三分）　淡黃芩（一錢五分）　川雅連（三分）　通草（八分）

謝左　淋濁積年不愈，陰分已虧，而濕熱未楚。
腎與膀胱為表裡，腎陰不足，不能潛伏元陽，致浮陽溢入膀胱，蘊成濕熱。
擬育陰清化，緩圖功效。


大生地（四錢）　雲茯苓（三錢）　潼蒺藜（三錢）　山萸肉（一錢五分）　熟女貞（二錢）　粉丹皮（一錢五分）　黃柏炭（八分）　威靈仙（二錢）　福澤瀉（一錢五分）　淮山藥（三錢）　剪芡實（二錢）　豬脊髓（酒洗，二條）


<h3>附：毒症案</h3>
朱左　陰虛毒火上攻，喉疳腐爛，頭痛鼻塞，肢節酸楚，此為餘毒濕熱留戀經絡所致。
症勢纏綿，非易速痊。
擬結毒紫金丹加減，育陰解毒，化濕通絡。


玄武版（四錢）　甘中黃（八分）　連翹殼（三錢）　絲瓜絡（二錢）　生石決明（八錢）　胡黃連（六分）　寒水石（三錢）　仙遺糧（四錢）　朱茯神（三錢）　忍冬藤（三錢）　飛滑石（三錢）　五寶丹（五分，分五次，開水送下）

王左　脊背腰髀疼痛，牽及兩脅，屢進益氣去風、化濕通絡之劑，未見效機，今擬土茯苓散合金蟾脫殼煎加味。


土茯苓（五錢）　忍冬藤（四錢）　晚蠶沙（三錢）　西秦艽（二錢）　紫丹參（二錢）　五寶丹（開水送下，二分）　獨活（一錢）　土貝母（五錢）　連翹殼（三錢）　鑽地風（一錢五分）

另：乾蟾皮半張，陳酒半斤，浸酒內一周時，將酒燉溫服，服後睡一、二小時。



<h2>便血案</h2>
施左　身熱六七日不退，大便膿血，脈郁數，苔黃。
伏邪蘊蒸氣分，濕鬱化熱入營，血滲大腸，腸有瘀濁，大便膿血，職是故也。
今擬白頭翁湯加味，清解伏邪，苦化濕熱。


白頭翁（三錢）　炒黃芩（一錢五分）　地榆炭（一錢五分）　杜赤豆（五錢）　北秦皮（一錢五分）　炒赤芍（一錢五分）　焦楂炭（三錢）　淡豆豉（三錢）　川雅連（四分）　炒當歸（二錢）　炙甘草（五分）

沈左　身熱不揚，大便膿血色紫，脈沉苔膩。
脾為陰土之臟，統血之經，賴陽氣以運行。
脾陽不健，瘀濁留戀，血不循經而下溢，經所謂陰絡傷則血下溢是也。
身熱不揚，陰盛而格陽於外也。
當宜溫運脾陽，而化瘀濁，以冀火土相生，陽氣得以上升，陰血不致下走矣。


肉桂心（三分）　炒於術（一錢五分）　焦楂炭（三錢）　熟附子（八分）　炮薑炭（六分）　陳廣皮（一錢）　炒當歸（二錢）　炙甘草（五分）　大砂仁（八分）　炒赤芍（一錢五分）

丁左　便血色紫，腑行不實，納穀衰少，此遠血也。
近血病在腑，遠血病在臟，臟者肝與脾也。
血生於心，而藏統之職，司於肝脾。
肝為剛臟，脾為陰土，肝虛則生熱，熱迫血以妄行；脾虛則生寒，寒泣血而失道，藏統失職，血不歸經，下滲大腸，則為便血。
便血之治，寒者溫之，熱者清之，肝虛者柔潤之，脾虛者溫運之，一方而擅剛柔溫清之長，惟金匱黃土湯最為合拍，今宗其法圖治。


土炒於術（一錢五分）　阿膠珠（二錢）　炒條芩（一錢五分）　灶心黃土（荷葉包煎，四錢）　陳廣皮（一錢）　炙甘草（五分）　炒白芍（一錢五分）　抱茯神（三錢）　炮薑炭（五分）　炙遠志（一錢）

葛左　腎陰不足，肝火有餘，小溲頻數，肛門墜脹，內痔便血。
擬清養肺腎，取金水相生之義。


細生地（三錢）　西洋參（一錢五分）　炒槐花（包，三錢）　朱燈心（二扎）　粉丹皮（二錢）　大麥冬（二錢）　京赤芍（二錢）　臟連丸（包，八分）　黑山梔（一錢五分）　生草梢（六分）　淡竹茹（一錢五分）

王左　內痔便血又發，氣虛不能攝血，血滲大腸，兼濕熱內蘊所致。
擬益氣養陰，而化濕熱。


潞黨參（一錢五分）　全當歸（二錢）　荊芥炭（八分）　杜赤豆（一兩）　炙黃耆（二錢）　大白芍（一錢五分）　側柏炭（一錢五分）　清炙草（六分）　生地炭（三錢）　槐花炭（包，三錢）

孫右　脾臟受寒，不能攝血，肝虛有熱，不能藏血，血滲大腸，腸內有熱，經事不調。
擬黃土湯兩和肝脾，而化濕濁。


炮薑炭（八分）　炒白芍（一錢五分）　炒於術（一錢五分）　陳皮（一錢）　阿膠珠（二錢）　炙甘草（六分）　灶心黃土（包煎，四錢）

復診　腸紅大減，未能盡止，經事愆期，胸悶納少，脾胃薄弱，運化失常。
再擬和肝脾、化濕熱，佐以調經。


原方加大砂仁（八分，研）、生熟穀芽（各三錢）。



<h2>溲血案</h2>
趙左　溺血之症，痛者為血淋，不痛者為尿血，腎陰不足，君相之火下移小腸，逼血下行，小溲帶血，溺管不痛，脈象細小而數。
王太僕曰：壯水之主，以制陽光。
當宜育坎藏之真陰，清離明之相火。


大生地（三錢）　抱茯神（三錢）　小川連（四分）　蒲黃炭（三錢）　粉丹皮（一錢五分）　玄武版（四錢）　生甘草（六分）　生白芍（二錢）　淮山藥（三錢）　阿膠珠（三錢）　黃柏炭（一錢）　藕節炭（二枚）

黃左　肝為藏血之經，脾為統血之臟。
肝脾兩虧，藏統失司，溲血甚多，小便頻數，大便溏薄，舌中剝邊黃膩，脈濡弦而數。
陰無陽化，陽不生陰，膀胱宣泄無權，足腫面浮，脾虛之象見矣。
擬歸脾湯法引血歸經，合滋腎通關丸生陰化陽。


西洋參（三錢）　抱茯神（三錢）　紫丹參（二錢）　焦穀芽（三錢）　清炙黃耆（三錢）　炒棗仁（三錢）　茜草根炭（一錢）　焦白芍（一錢五分）　活貫眾炭（三錢）　炒於術（一錢五分）　滋腎通關丸（包煎，二錢）

二診　溲血有年，血色紫黑，少腹脹滿，小溲頻數。
大便溏薄，內熱心悸，耳鳴頭眩，面色萎黃，腿足浮腫，脈左弦小而數，右濡弦。
肝虛不能藏血，脾虛不能統血，血隨溲下。
色紫黑，少腹滿，宿瘀尚未清也。
前進歸脾法合滋腎丸，尚覺合度，再從原方復入通瘀之品。


前方去活貫眾，加生草梢、蒲黃炭、琥珀屑、鮮藕。


三診　溲血色紫，小溲頻數，少腹酸脹，大便溏薄，兼有脫肛，頭眩心悸耳鳴，腿足浮腫，兩進歸脾，病無進退，脾虛固屬顯然；小溲頻數，少腹酸脹，肝熱有瘀，亦為的當不移之理。

惟病本雖在肝脾，病標卻在膀胱。
經云：胞移熱於膀胱，則病溺血。
膀胱者，州都之官，藏津液而司氣化。
氣化不行，則病腫滿。
肺者，膀胱水道之上源也。
治肝脾不應，治膀胱不應，今擬清宣肺氣，去瘀生新，下病上取，另闢途徑，以觀後效。


西洋參（三錢）　抱茯神（三錢）　茜草根（二錢）　通天草（一錢五分）　川貝母（二錢）　炙遠志（一錢）　紫丹參（二錢）　活貫眾炭（三錢）　清炙枇杷葉（去毛、包，三錢）　生草梢（八分）　另鮮車前汁　鮮藕汁（各一兩）　燉溫沖服。


四診　昨投清宣肺氣，去瘀生新之劑，溲血已減，小便亦爽，下病治上，已獲效徵。
惟面浮足腫，脘腹作脹，納穀減少，頭眩心悸，大便不實。
明系肝體不足，肝用有餘，脾弱不磨，運化失其常度。
急其所急，緩其所緩，又當從肝脾著手。
肝為乙木，脾為戊土，脾虛木橫，順乘脾土，固在意中，則治肝實脾，下病治上，亦一定不移之法矣。


生於術（三錢）　扁豆衣（三錢）　紫丹參（二錢）　荸薺梗（一錢五分）　遠志肉（一錢）　雲茯苓（三錢）　陳廣皮（一錢）　生草梢（八分）　生熟苡仁（各三錢）　生熟穀芽（各三錢）　清炙枇杷葉（去毛、包，三錢）

五診　溲血已止，小便不爽，足腫面浮，納穀減少，脈尺部細小，寸關濡弦。
此血虛肝氣肝陽易升，脾弱水穀之濕不化也。
血虛宜滋養，脾弱宜溫燥，顧此失彼，動形掣肘。
今擬健運中土，而化水濕。


炒白朮（三錢）　陳廣皮（一錢）　炒神麯（三錢）　滋腎通關丸（包煎，三錢）　連皮苓（四錢）　煨木香（五分）　穀麥芽（各三錢）　冬瓜皮（煎湯代水，一兩）　清炙草（八分）　春砂殼（八分）　炒苡仁（三錢）

六診　健運分消，腫仍不退，便溏口乾不欲飲，面無華色，頭眩耳鳴，納穀減少，脈象尺部細小，寸關虛弦。
血虛之體，肝陽易升，脾弱水穀之濕氾濫，欲扶脾土，須益命火，經所謂少火生氣，氣能生血，血不能自生，全賴水穀之精液所化。
擬崇土滲濕法，再進一層。


炒於術（三錢）　連皮苓（四錢）　煨木香（五分）　滋腎通關丸（包煎，一錢）　紅棗（三枚）　熟附片（五分）　陳廣皮（一錢）　炒神麯（三錢）　焦苡仁（三錢）　清炙草（四分）　春砂殼（八分）　焦穀芽（三錢）　冬瓜皮（五錢）

七診　身半以下腫依然，胸悶納少，大便溏泄，小便短少，口乾不多飲，舌薄膩，脈象尺部細小，寸關濡弦無力。
皆由肝腎陽虛，水穀之濕，生痰聚飲，橫溢於募原之間。
中氣已虛，肝木來乘，氣化不及州都，膀胱宣化無權也。
再擬崇土滲濕，滋腎通關。


前方去木香、神麯，加炒淮藥、炒車前子。



<h2>衄血案</h2>
李左　始由腹痛，誤服姜醋，辛熱過度，引動心肝之火上亢，陽絡損傷，則血上溢，舌衄如湧，氣粗喘促，口乾不欲飲，欲小溲則大便隨之，脈弦數而促，舌乾涸無液，肺金化源告竭，龍雷之火飛越升騰，頗慮喘脫之險。
急擬生脈湯救化源，犀角地黃湯清血熱。


西洋參（二錢）　鮮生地（三錢）　生白芍（二錢）　鮮竹茹（一錢五分）　大麥冬（二錢）　犀角尖（四分）　粉丹皮（一錢五分）　鮮藕汁（沖服，一杯）　鮮鐵石斛（三錢）　川貝母（二錢）　懷牛膝（二錢）

郭右　發乃血之餘，血虛則發落。
血虛生熱，熱搏營分，上為鼻衄，下為便血。
宜養血清營主治。


細生地（四錢）　天麥冬（各二錢）　槐花炭（二錢）　夏枯草（一錢五分）　生甘草（五分）　粉丹皮（一錢五分）　側柏炭（一錢五分）　肥知母（一錢五分）　冬桑葉（三錢）　川石斛（三錢）　鮮藕（切片入煎，二兩）


<h2><br><span class="orange">卷七</span></h2>

<h2>調經案</h2>
沈右　氣升嘔吐，止發不常，口乾內熱，經事愆期，行而不多，夜不安寐，舌質紅，苔薄黃，脈象左弦右澀，弦為肝旺，澀為血少。

良由中懷抑塞，木鬱不達，鬱極化火，火性炎上，上衝則為嘔吐，經所謂諸逆衝上，皆屬於火是也。
肝膽同宮，肝鬱則清淨之府豈能無動，挾膽火以上升，則氣升嘔逆，尤為必有之象。
口乾內熱，可以類推矣。
治肝之病，知肝傳脾。
肝氣橫逆，不得舒泄，順乘中土，脾胃受制。
胃者，二陽也。

經云：二陽之病發心脾，有不得隱曲，女子不月。
以心生血，脾統血，肝藏血，而細推營血之化源，實由二陽所出。
經云：飲食入胃，遊溢精氣，上輸於脾。
又云：中焦受氣取汁，變化而赤，是謂血。
又云：營出中焦。
木剋土虛，中焦失其變化之功能，所生之血日少，上既不能奉生於心脾，下又無以澤灌乎衝任，經來愆期而少，已有不月之漸，一傳再傳，便有風消息賁之變，蟻穴潰堤，積羽折軸，豈能無虛。
先哲云：肝為剛臟，非柔養不克，胃為陽土，非清通不和。
擬進養血柔肝，和胃通經之法，不治心脾，而治肝胃，窮源返本之謀也。
第是症屬七情，人非太上，尤當怡養和悅，庶使藥達病所，即奏膚功。
不致纏綿為要耳。


生白芍（二錢）　朱茯神（三錢）　仙半夏（一錢五分）　川石斛（二錢）　炒棗仁（三錢）　代赭石（煅，二錢）　旋覆花（包，一錢五分）　銀柴胡（一錢）　青龍齒（三錢）　廣橘白（一錢）　茺蔚子（三錢）　丹參（二錢）　鮮竹茹（一錢五分）　生熟穀芽（各三錢）　左金丸（包，七分）

二診　氣升嘔吐未發，夜寐不安，經事行而不多，苔灰黃，按脈弦細而澀。
皆由營血虧耗，肝失條達，脾失健運，胃失降和為病。
昨投養血柔肝，和胃降逆，助以調經之劑，尚覺獲效。
仍擬逍遙合覆赭二陳加減，但得木土不爭，則諸恙可愈。


白歸身（二錢）　朱茯神（三錢）　炒棗仁（三錢）　炒竹茹（一錢五分）　生白芍（二錢）　仙半夏（一錢五分）　青龍齒（三錢）　廣橘白（一錢五分）　銀柴胡（八分）　北秫米（包，三錢）　代赭石（煅，三錢）　茺蔚子（三錢）　川石斛（三錢）　旋覆花（包，一錢五分）　青橘葉（一錢五分）

李右　天癸初至，行而不多，腹痛隱隱，鼻紅甚劇。
氣滯血瘀，肝火載血，不能順注衝任，而反衝激妄行，上溢清竅，有倒經之象。
逆者順之，激者平之，則順氣祛瘀，清肝降火，為一定不易之法。


紫丹參（二錢）　懷牛膝（二錢）　全當歸（二錢）　粉丹皮（一錢五分）　鮮竹茹（三錢）　茺蔚子（三錢）　制香附（一錢五分）　白茅花（包，一錢）　炒荊芥（八分）　福橘絡（一錢）　春砂殼（八分）

吳右　經事愆期，臨行腹痛，血室有寒，肝脾氣滯。
血為氣之依附，氣為血之先導，氣行血行，氣止血止。
欲調其經，先理其氣，經旨固如此也。
擬嚴氏抑氣散，復入溫通之品。


制香附（一錢五分）　雲茯苓（三錢）　廣艾絨（八分）　延胡索（一錢）　月季花（八分）　全當歸（二錢）　茺蔚子（三錢）　金鈴子（二錢）　大砂仁（研，八分）　紫丹參（二錢）　臺烏藥（八分）　懷牛膝（二錢）　陳廣皮（一錢）

鄭右　正虛邪伏，營衛循序失常，形寒已久，納少神疲，經事三月不行，漸成損怯。
姑與扶正達邪，和營通經。


炒潞黨（二錢）　抱茯神（三錢）　茺蔚子（三錢）　銀柴胡（八分）　清炙草（五分）　紫丹參（二錢）　月季花（五分）　酒炒黃芩（一錢五分）　陳廣皮（一錢五分）　仙半夏（二錢）　逍遙散（包，三錢）

二診　寒熱已止，納減神疲，經事三月不行，脈象弦數，客邪雖退，而正氣不復，衝任虧損，而經事不通。
仍宗前法。


前方加懷牛膝（二錢）、西藏紅花（八分）。


翁右　經停九月，胃納不旺。
經旨月事不以時者，責之衝任，沖為血海，隸於陽明，陽明者胃也，飲食入胃，化生精血，營出中焦，陽明虛，則不能化生精血下注衝任，太衝不盛，經從何來。
當從二陽發病主治，擬金匱溫經湯加味。


全當歸（二錢）　阿膠珠（二錢）　紫丹參（二錢）　赤白芍（各一錢五分）　川桂枝（四分）　吳茱英（四分）　仙半夏（二錢）　炙甘草（五分）　茺蔚子（三錢）　大川芎（八分）　粉丹皮（一錢五分）　生薑（二片）　紅棗（二枚）

徐右　經云：暴痛屬寒，久痛屬熱，暴痛在經，久痛在絡。
少腹痛陣作，痛甚有汗，已延匝月。
形寒納少，咳嗽泛惡，胸悶不舒，口乾引飲，肝熱瘀阻，氣滯不流，陰傷津少上承，肺虛痰熱留戀，舌質紅絳，脈細如絲，虛羸太極，恐難完壁。


金鈴子（二錢）　旋覆花（包，一錢五分）　朱茯神（三錢）　赤白芍（各一錢五分）　全栝蔞（切，四錢）　光杏仁（三錢）　真新絳（八分）　川象貝（各二錢）　焦楂炭（三錢）　銀柴胡（八分）　失笑散（包，三錢）　青橘葉（一錢五分）　炒山梔（一錢五分）

二診　少腹痛已舒，泛惡漸止，有汗甚多，四肢逆冷，形瘦骨立，口渴欲飲。
肝鬱化熱，熱深厥深，陰傷津少上承，肺虛痰熱留戀，舌質光，脈細依然。
頗慮陰不斂陽，陽不藏陰，致有厥脫之變。
皆由虛贏太極，不任攻補使然。


川石斛（三錢）　朱茯神（三錢）　川象貝（各二錢）　花龍骨（四錢）　烏梅炭（八分）　炒山梔（一錢五分）　大白芍（二錢）　浮小麥（四錢）　生白朮（一錢五分）　銀柴胡（八分）　紫丹參（二錢）　生熟穀芽（各三錢）　清炙枇杷葉（去毛、包，三錢）　柿霜（八分）

三診　厥復汗收，胃納漸進，佳兆也。
形瘦骨立，脈細如絲，舌紅而絳，咳嗽泛惡。
木鬱化火，肝病傳脾，陰傷津少上承，肺虛痰熱留戀。
難經云：從所不勝來者為賊邪。
雖見轉機，未足恃也。


前方去朱茯神、紫丹參、柿霜，加生甘草（五分）、陳木瓜（二錢）。


王右　適值經臨，色紫黑，少腹脹痛拒按，痛甚有暈厥之狀。
形寒怯冷，口乾不多飲，苔黃膩，脈濡澀。
新寒外束，宿瘀內阻。
少腹乃厥陰之界，厥陰為寒熱之臟，肝失疏泄，氣滯不通，不通則痛矣。
氣為血之帥，氣行則血行，行血以理氣為先，旨哉言乎！

肉桂心（五分）　金鈴子（二錢）　春砂殼（二錢）　青橘葉（一錢五分）　小茴香（八分）　延胡索（一錢）　失笑散（包，三錢）　細青皮（一錢）　茺蔚子（三錢）　焦楂炭（三錢）　制香附（一錢五分）　酒炒白芍（二錢）　兩頭尖（酒浸、包，一錢五分）

另：食鹽末（二兩），香附末（四兩），酒、醋炒，熨腹痛處。


吳右　女子二七而天癸至。
年十六矣，經猶未行，面色㿠白，心悸跳躍，神疲乏力，營血虧耗，無以下注衝任使然，舌苔薄膩，脈象濡小無力。
姑與和營通經。


全當歸（二錢）　抱茯神（三錢）　青龍齒（三錢）　青橘葉（一錢五分）　京赤芍（二錢）　廣橘白（一錢）　雞血藤（二錢）　月季花（八分）　紫丹參（二錢）　茺蔚子（三錢）　嫩鉤鉤（後入，三錢）


<h2>崩漏案</h2>
丁右　血生於心，藏於肝，統於脾。
肝脾兩虧，藏統失司，崩漏已久。
邇來面浮足腫，納少便溏，脈細，舌絳。
此陰液已傷，衝任之脈失固，脾胃薄弱，水穀之濕不化。
人以胃氣為本，陰損及陽，中土敗壞，虛象迭見，已入險途！姑擬益氣生陰，扶土運中，以冀陽生陰長，得谷則昌為幸。


炒潞黨參（二錢）　炙甘草（五分）　連皮苓（四錢）　生熟穀芽（各三錢）　米炒於術（一錢五分）　扁豆衣（三錢）　陳廣皮（一錢）　炒淮藥（三錢）　乾荷葉（一角）　炒苡仁（四錢）　炒補　骨脂（一錢五分）

羅右　崩漏不止，形瘦頭眩，投歸脾湯不效。
按脈細數，細為血少，數為有熱，營血大虧，衝任不固，陰虛於下，陽浮於上，欲潛其陽，必滋其陰，欲清其熱，必養其血。
擬膠艾四物合三甲飲，滋養陰血而潛浮陽，調攝衝任而固奇經。


阿膠珠（二錢）　生地炭（四錢）　大白芍（一錢五分）　左牡蠣（四錢）　廣艾炭（八分）　白歸身（二錢）　丹皮炭（一錢五分）　炙龜版（三錢）　炙鱉甲（三錢）　貫眾炭（三錢）　血餘炭（二錢）　鮮藕（切片，入煎，一兩）

李右　肝脾兩虧，藏血統血兩臟失司，經漏如崩，面色萎黃，按脈細小，腰骨酸楚。
腰為腎腑，腎主骨，腎虛故腰痛而骨酸。
茲從心脾二經調治，擬歸脾湯加味，俾得中氣充足，力能引血歸經。


潞黨參（三錢）　清炙草（五分）　遠志肉（一錢）　厚杜仲（鹽水炒，二錢）　紅棗（兩枚）　炙黃耆（三錢）　抱茯神（三錢）　白歸身（二錢）　川斷肉（二錢）　桂圓肉（二錢）　甜冬朮（一錢五分）　炒棗仁（三錢）　大白芍（一錢五分）　阿膠珠（二錢）　藕節炭（兩枚）

錢右　衝任虧損，不能藏血，經漏三月，甚則有似崩之狀。
腰痠骨楚，舌淡黃，脈細澀，心悸頭眩，血去陰傷，厥陽易於升騰。
昔人云：暴崩宜補宜攝，久漏宜清宜通，因未盡之宿瘀留戀衝任，新血不得歸經也。
今擬膠艾四物湯，調攝衝任，祛瘀生新。


阿膠珠（二錢）　朱茯神（三錢）　大白芍（二錢）　紫丹參（二錢）　廣艾葉（八分）　生地炭（四錢）　大砂仁（研，八分）　百草霜（包，一錢）　白歸身（二錢）　炮薑炭（四分）　炒穀麥芽（各三錢）

錢右　漏紅帶下，時輕時劇，便後脫肛，肛門墜脹，腑行燥結，腰腿痠楚，脈象虛弦。
氣虛不能攝血，血虧肝陽上升。
擬補中益氣，調攝奇經，冀望氣能攝血，血自歸經。


生黃耆（三錢）　白歸身（三錢）　大白芍（二錢）　全栝蔞（切，四錢）　吉林參鬚（八分）　朱茯神（三錢）　穭豆衣（三錢）　苦桔梗（一錢）　清炙草（六分）　炒棗仁（三錢）　柏子仁（三錢）　嫩鉤鉤（後入，三錢）　黑芝麻（研、包，三錢）　松子肉（三錢）


<h2>帶下案</h2>
費右　營虛肝旺，肝鬱化火，脾虛生濕，濕鬱生熱，濕熱鬱火流入帶脈，帶無約束之權，以致內熱溲赤，腰痠帶下；濕熱下迫大腸，肛門墜脹。
鬱火宜清，清火必佐養營，蘊濕宜滲，滲濕必兼扶土。


白歸身（二錢）　赤茯苓（三錢）　厚杜仲（二錢）　六一散（包，三錢）　大白芍（二錢）　淮山藥（三錢）　烏賊骨（三錢）　炒條芩（一錢五分）　黑山梔（一錢五分）　黃柏炭（八分）　生白朮（一錢五分）　荸薺梗（一錢五分）

吳右　三陰不足，濕熱下注，帶下頻頻，陰挺墜脹，腑行不實，裡急後重。
擬益氣升清，滋陰化濕。


生黃耆（三錢）　黃柏炭（八分）　小生地（三錢）　川升麻（三分）　蜜炙枳殼（一錢）　烏賊骨（三錢）　粉丹皮（一錢）　淨槐米（包，三錢）　生甘草（八分）　苦桔梗（一錢）　福澤瀉（一錢五分）　威喜丸（包，三錢）

黃右　營血虧，肝火旺，挾濕熱入擾帶脈，帶下赤白，頭眩腰痠。
與養肝化濕束帶。


白歸身（二錢）　雲茯苓（三錢）　厚杜仲（二錢）　鮮藕（切片，二兩）　生苡仁（四錢）　烏賊骨（三錢）　生白芍（二錢）　嫩白薇（一錢五分）　川斷肉（二錢）　黃柏炭（八分）　粉丹皮（一錢五分）　福澤瀉（一錢五分）　生白朮（三錢）　震靈丹（包，三錢）

復診　赤白帶下，已見輕減。
經事超前，營陰不足，肝火有餘，衝任不調。
再擬養血柔肝，而調奇經。


前方去白薇，加炙鱉甲（三錢）。



<h2>胎前案</h2>
唐右　腰為腎府，胎脈亦繫於腎，腎陰不足，衝任亦虧，妊娠四月，忽然腹痛墜脹，腰痠流紅，脈細小而弦。
胎氣不固，營失維護，慮其胎墮。
急擬膠艾四物湯養血保胎。


阿膠珠（二錢）　生白朮（一錢五分）　厚杜仲（二錢）　大白芍（一錢五分）　廣艾炭（八分）　炒條芩（一錢五分）　川斷肉（二錢）　苧麻根（二錢）　白歸身（二錢）　生地炭（四錢）　桑寄生（二錢）

朱右　懷孕足月，漏紅迭見，是血有熱，衝任不固。
胎之生髮由於血，今血溢妄行，胎萎不長，不能依時而產也。
擬養血清熱，而固胎元。


阿膠珠（二錢）　生地炭（四錢）　白歸身（二錢）　炙黃耆（三錢）　苧麻根（二錢）　炒條苓（一錢五分）　嫩白薇（一錢五分）　大白芍（一錢五分）　西洋參（一錢五分）　藕節炭（二枚）

嚴右　咳嗽較減之後，忽然流紅甚多，舌質淡紅，脈弦小而數。
懷麟七月，正屬手太陰司胎，太陰原有燥邪，引動肝火，由氣入營，血得熱以妄行，頗慮熱傷胎元，致成小產。
急擬養營泄熱以保胎，佐入滋水清肝而潤肺。


蛤粉炒阿膠（三錢）　生地炭（三錢）　側柏炭（一錢五分）　厚杜仲（三錢）　生白朮（一錢五分）　光杏仁（三錢）　冬桑葉（三錢）　炒條芩（一錢）　川象貝（各二錢）　冬瓜子（三錢）　鮮藕（去皮、切片、入煎，四兩）　枇杷葉露（後入，四兩）

蔡右　懷麟八月，腰痠流紅。
疫喉痧四天，寒熱不退，痧子隱隱，布而不透，咳嗽泛惡，咽喉焮紅作痛，舌質紅，苔粉白，脈象濡滑而數。
風溫疫癘之邪，蘊襲肺胃二經，兩兩相衡，自以清溫解疫為要。
疫邪一日不解，則胎元一日不安，急擬辛涼汗解，宣肺化痰，不必安胎，而安胎止漏之功即在是矣。


薄荷葉（八分）　苦桔梗（一錢）　連翹殼（三錢）　荊芥穗（一錢五分）　江枳殼（一錢）　光杏仁（三錢）　淨蟬衣（八分）　輕馬勃（八分）　象貝母（三錢）　淡豆豉（三錢）　熟牛蒡（二錢）　鮮竹茹（二錢）　芫荽子（一錢五分）

唐右　受寒停滯，脾胃為病，清濁混淆，腹痛泄瀉，似痢不爽，有墜脹之狀，胸悶不納，舌光無苔，按脈濡遲。
懷娠四月，頗慮困瀉動胎。
急擬和中化濁，佐保胎元。


藿香梗（一錢五分）　雲茯苓（三錢）　六神麯（三錢）　陳廣皮（一錢）　炒扁豆衣（三錢）　焦楂炭（三錢）　生白朮（一錢五分）　大腹皮（二錢）　帶殼砂仁（八分）　焦穀芽（四錢）　陳萊菔子（三錢）　乾荷葉（一角）

吳右　牙齒屬胃，胃火循經上升，¢¨熱之邪未楚，左顴面腫紅已退，右顴面漫腫又起。
內熱口乾，心中𩞄雜，舌質淡紅，脈象滑數。
懷麟足月，胎火內熾，擬辛涼清解，而清胎熱。


薄荷葉（八分）　天花粉（三錢）　生赤芍（二錢）　熟牛蒡（二錢）　生甘草（八分）　大貝母（三錢）　冬桑葉（三錢）　苦桔梗（一錢）　炙殭蠶（三錢）　甘菊花（三錢）　金銀花（三錢）　連翹殼（三錢）　鮮竹葉（三十張）　活蘆根（去節，一尺）

戴右　懷麟十二月，漏紅五六次，腹已大，乳不脹，脈弦小而滑。
衝任虧損，肝火入營，血熱妄行，不得養胎，故胎萎不長，不能依期而產也。
當宜益氣養血，清營保胎，俾氣能攝血，血足蔭胎，胎元充足，瓜熟自然蒂落。


吉林參鬚（一錢）　生黃耆（三錢）　生地炭（三錢）　厚杜仲（三錢）　生白朮（二錢）　白歸身（二錢）　阿膠珠（二錢）　炒條芩（一錢）　側柏炭（一錢五分）　生白芍（二錢）　桑寄生（三錢）　鮮藕（切片入煎，一兩）

張右　妊娠九月，便溏旬余，漏紅色紫，腰不酸，腹不墜，殊非正產之象。
良由肝虛不能藏血，脾虛不能統血，中焦變化之汁，盡隨濕濁以下注也。
舌苔薄膩，脈象弦滑。
當宜培養中土，而化濕濁。
俾得健運復常，則生氣有權，而胎元易充易熟矣。


生白朮（三錢）　雲茯苓（三錢）　春砂殼（八分）　桑寄生（二錢）　炒淮藥（三錢）　陳廣皮（一錢）　焦楂炭（三錢）　藕節炭（二枚）　炒扁豆衣（三錢）　煨木香（五分）　焦麥芽（三錢）　乾荷葉（一角）

二診　孕已足月，腹痛腰痠，穀道墜脹，中指跳動，正產之時已屆。
氣足則易送胎，血足則易滑胎。
惟宜大補氣血，以充胎元，水足則舟行無礙之意。


炙黃耆（五錢）　抱茯神（三錢）　陳廣皮（一錢）　大白芍（一錢五分）　大熟地（五錢）　菟絲子（二錢）　炒黑荊芥（八分）　生白朮（二錢）　白歸身（三錢）　大川芎（五分）　紅棗（五枚）


<h2>產後案</h2>
趙右　新產五日，陡然痙厥不語，神識時明時昧，脈弦滑，舌薄膩。
良由氣血虧耗，腠理不固，外風引動內風，入於經絡。
風性上升，宿瘀隨之，矇蔽清竅，神明不能自主，所以痙厥迭發，神糊不語，症勢重險！勉擬清魂散加減，和營祛風，清神化痰。


吉林參鬚（五分）　炙甘草（五分）　琥珀屑（沖，六分）　嫩鉤鉤（後入，三錢）　紫丹參（二錢）　朱茯神（三錢）　鮮石菖蒲（八分）　澤蘭葉（一錢五分）　炒黑荊芥炭（八分）　炙遠志（一錢）　童便（燉沖服，一酒盅）

嚴右　血藏於肝，賴脾元以統之，衝任之氣以攝之。
肝腎兩虧，氣不固攝，脈細小，當宜培養肝脾，調攝衝任，八珍湯加減。


潞黨參（二錢）　炙甘草（四分）　白歸身（二錢）　大白芍（一錢五分）　抱茯神（三錢）　阿膠珠（二錢）　血餘炭（二錢）　川斷肉（二錢）　炒於術（一錢五分）　生地炭（四錢）　葛氏十灰丸（包煎，二錢）

沈右　新產後去血過多，頭眩眼花，神昏氣喘，自汗肢冷，脈細如絲。
此乃血去陰傷，陰不抱陽，陽不攝陰，正氣難以接續，浮陽易於上越，氣血有渙散之慮，陰陽有脫離之險，血脫重症，危在頃刻！勉仿經旨血脫益氣之義，以冀萬一之幸。


吉林參鬚（一錢）　全當歸（三錢）　養正丹（包煎，二錢）

鄒右　產後腹痛，小溲淋漓，脈弦緊右濡細，此營血已虧，宿瘀未楚，挾濕下注膀胱，宣化失司。
擬和營祛瘀，通利州都。


全當歸（二錢）　朱茯神（三錢）　澤蘭葉（一錢五分）　荸薺梗（一錢五分）　紫丹參（二錢）　生草梢（八分）　益母草（三錢）　大川芎（八分）　絳通草（八分）　琥珀屑（沖，六分）

金右　產後寒熱，汗多不解，大便溏泄，衛氣不能外護，營虛失於內守，營衛不和，邪不易達，健運無權。
當擬調和營衛，扶土和中。


川桂枝（三分）　雲茯苓（三錢）　炙甘草（五分）　炒白芍（一錢五分）　扁豆衣（三錢）　炒苡仁（三錢）　生白朮（一錢五分）　廣陳皮（一錢）　穀麥芽（各三錢）　紅棗（二枚）　生薑（二片）　乾荷葉（一角）

虞右　產後肺脾兩虧，肅運無權，遍體浮腫，咳嗽氣逆，難以平臥，脈象濡軟而滑。

經云：諸濕腫滿，皆屬於脾。
脾虛生濕，濕鬱生水，水濕氾濫，無所不到。
肺為水之上源，不能通調水道，下輸膀胱，聚水而為腫也。
肺病及腎，腎氣不納，肺虛不降，喘不得臥，職是故也，喘腫重症。
擬五苓、五皮合蘇子降氣湯，肅運分消，順氣化痰，以望轉機。


生白芍（一錢五分）　肉桂心（三分）　炙白蘇子（二錢）　淡姜皮（六分）　連皮苓（四錢）　化橘紅（八分）　炙桑皮（三錢）　川椒目（十粒）　粉豬苓（二錢）　光杏仁（三錢）　象貝母（三錢）　濟生腎氣丸（包煎，三錢）

張右　新產後氣血已虧，惡露未楚，感受時氣氤氳之邪，引動先天蘊毒，由內達外，天痘已布，尚未灌漿，身熱骨楚，苔薄膩，脈濡數。
經云：邪之所湊，其氣必虛。
擬益氣托漿，和營祛瘀。


生黃耆（三錢）　全當歸（二錢）　杜紅花（八分）　生甘草（四分）　京赤芍（一錢五分）　益母草（三錢）　桃仁泥（包，一錢五分）　紫丹參（二錢）　淨蟬衣（八分）　鮮筍尖（二錢）　生薑（一片）　紅束（二枚）

莊右　未產之前，發熱咳嗽，風溫伏邪，蘊蒸氣分，肺胃兩經受病。
今產後發熱不退，更甚於前，惡露未楚，苔黃脈數。
良由氣血已虧，宿瘀留戀，伏邪不達，邪與虛熱相搏，所以身熱更甚也。
投解肌藥不效者，因正虛不能托邪外出也。
今宗傅青主先生加參生化湯，養正達邪，去瘀生新，助入宣肺化痰之品。


吉林參鬚（八分）　大川芎（八分）　荊芥炭（八分）　炙桑葉（三錢）　炙甘草（五分）　炮薑炭（四分）　光杏仁（三錢）　全當歸（二錢）　桃仁泥（包，一錢五分）　象貝母（三錢）　童便（燉溫沖服，一酒盅）

於右　人身之經絡，全賴血液以滋養。
產後陰血已虧，不能營養經脈，邪風入絡，絡有宿瘀，不通則痛，以致手不能舉，足不能履，肢節痹痛，脈細澀。
當宜養血祛風，去瘀通絡。


全當歸（二錢）　大川芎（八分）　青防風（八分）　大白芍（一錢五分）　木防己（二錢）　西秦艽（二錢）　陳木瓜（二錢）　茺蔚子（三錢）　紫丹參（二錢）　懷牛膝（二錢）　嫩桑枝（酒炒，四錢）

陳右　產後五朝，腹痛陣作，拒按，甚則泛惡，脈弦細而緊。
新產營血已傷，宿瘀交阻，上衝於胃，胃失降和，凝滯於中，氣機窒塞，所謂不通則痛也。
產後以去瘀為第一要義，當宜和營去瘀，蓋瘀血去則新血可生，不治痛而痛自止。


全當歸（二錢）　五靈脂（三錢）　延胡索（一錢）　杜紅花（八分）大川芎（八分）　陳廣皮（一錢）　臺烏藥（八分）　桃仁泥（一錢五分）　益母草（三錢）　紫丹參（二錢）　炙沒藥（一錢）　制香附（一錢五分）　炮薑炭（四分）

俞右　鼻鳴鼻乾，乾嘔，咳嗽不爽，肺有燥邪也。

胸悶不舒，口甜時苦，胃有濕熱也。
胸前板痛，按之更甚，痰滯阻於賁門也。
自汗甚多，內熱不清，遍體骨楚，正虛陰不足也。
病起胎前，延及產後，諸藥備嘗，時輕時劇，良以體虛邪實，肺燥痰濕，攻既不得，補又不可，清則助濕，燥則傷陰，每有顧此失彼之憂，尤多投鼠忌器之慮。
同擬兩法並進，先投苦溫合化，開其中隔之痰濕，繼進甘涼生津，潤其上焦之煩躁，是否有當，尚希高明裁政。


（先服）水炒川雅連（四分）　竹瀝半夏（二錢）　枳實炭（一錢）　淡乾薑（三分）　橘白絡（各八分）　生蛤殼（六錢）　薤白頭（酒炒，一錢五分）　川貝母（三錢）　白殘花（五分，後服）　鱉血炒銀柴胡（一錢）　天花粉（三錢）　鮮竹葉茹（各一錢五分）　炒地骨皮（一錢五分）　冬桑葉（三錢）　活蘆根（去節，一尺）　鮮枇杷葉（去毛、包，五張）

張右　新產後營陰虧耗，惡露未楚，舊患便溏，脾土薄弱，胃呆納少，舌苔薄膩，脈象濡緩，新邪舊恙，治宜兼顧。
姑擬和營生新，扶土和中。


全當歸（二錢）　雲茯苓（三錢）　生白朮（一錢五分）　益母草（三錢）　紫丹參（三錢）　杜紅花（五分）　焦楂炭（二錢）　大川芎（五分）　炮薑炭（四分）　炒穀芽（三錢）　炒赤砂糖（三錢）　乾荷葉（一角）

二診　新產三朝，咋起寒熱，至今未退，頭痛骨楚，胸悶不思飲食，舌苔薄膩，脈象弦滑帶數，此營血已虧，惡露未楚，氤氳之邪乘隙而入，營衛循序失常。
姑擬清魂散合生化湯加味，一以疏邪外達，一以祛瘀生新。


紫丹參（二錢）　大川芎（四分）　炮薑炭（三分）　炒黑荊芥炭（一錢五分）　益母草（二錢）　杜紅花（六分）　清水豆卷（三錢）　炒赤砂糖（三錢）　全當歸（二錢）　焦楂炭（三錢）　炒穀芽（四錢）　炒白薇（一錢）　乾荷葉（一角）

三診　新產五朝，寒熱輕而復重，頭痛骨楚，胸悶不思飲食，舌苔膩布，惡露未止，脈象弦滑帶數，宿瘀留戀，氤氳之邪挾痰滯交阻陽明為病。
再擬清魂散合生化湯，復入疏散消滯之品。


紫丹參（二錢）　杜紅花（八分）　枳實炭（一錢）　炒白薇（一錢五分）　炒黑荊芥（一錢五分）　全當歸（一錢五分）　焦楂炭（三錢）　益母草（二錢）　淡豆豉（三錢）　大川芎（五分）　炒穀芽（四錢）　保和丸（包煎，三錢）

四診　新產八朝，形寒身熱，有汗不解，胸悶，飢不思納，渴不多飲，舌苔薄膩而黃，脈象弦滑帶數。
客邪移於少陽，宿瘀未楚，營衛失常，有轉瘧之機括，還慮纏綿增劇。
再擬小柴胡湯合清魂散、生化湯複方圖治。


吉林參鬚（五分）　杜紅花（八分）　清水豆卷（四錢）　嫩白薇（一錢五分）　軟柴胡（五分）　全當歸（二錢）　紫丹參（二錢）　大川芎（四分）　炒黑荊芥（一錢）　全栝蔞（切，三錢）　炒穀芽（三錢）　益母草（二錢）　通草（八分）

五診　新產十二朝，寒熱得退，胸悶不納如故，小溲短赤，舌苔薄膩，陰血己虧，蘊濕未楚，脾胃運化無權。
再擬養正祛瘀，和胃化濕。


吉林參鬚（五分）　赤茯苓（硃砂拌，三錢）　全當歸（二錢）　清水豆卷（三錢）　炒黑荊芥（五分）　福澤瀉（一錢五分）　穀麥芽（各三錢）　益母草（二錢）　陳廣皮（一錢）　紫丹參（二錢）　通草（八分）　佩蘭梗（一錢五分）　大砂仁（研，五分）　乾荷葉（一角）

張右　產後兩月，營陰未復，重感新邪，內停宿滯，肺胃為病，形寒身熱，有汗不解，脘痞作痛，納少泛惡，且又咳嗽，經行色紫，舌苔白膩，脈象左弦右濡。
標邪正在鴟張，不能見虛投補，姑擬疏邪消滯，和中祛瘀，病去則虛自復。


炒黑荊芥（一錢五分）　清水豆卷（四錢）　赤茯苓（三錢）　金鈴子（二錢）　光杏仁（三錢）　仙半夏（一錢五分）　延胡索（一錢）　嫩前胡（一錢五分）　象貝母（三錢）　枳實炭（一錢）　茺蔚子（二錢）　帶殼砂仁（八分）　炒穀麥芽（各三錢）　佛手（八分）

二診　形寒身熱漸解，脘痞作痛，咳嗽則痛輒劇，納少泛惡，小溲短赤，經行色紫，舌質紅，苔薄膩，脈左弦右濡。
產後營陰未復，外邪宿滯，挾肝氣橫逆，肺胃肅降失司。
投劑合度，仍擬宣肺化痰，理氣暢中。


嫩前胡（一錢五分）　赤茯苓（三錢）　川楝子（二錢）　象貝母（三錢）　仙半夏（二錢）　炒枳殼（一錢）　延胡索（一錢）　茺蔚子（三錢）　川鬱金（一錢五分）　光杏仁（三錢）　春砂殼（八分）　絳通草（八分）　臺烏藥（八分）　炒穀麥芽（各三錢）

馬右　未產之前，已有痛風，產後二十一天，肢節痹痛，痛處浮腫，痛甚於夜，不能舉動，形寒內熱，咳嗽痰多，風濕痰瘀，羈留絡道，營衛痹塞不通，肺失清肅，胃失降和，病情夾雜，非易圖治。
姑擬和營祛風，化痰通絡。


紫丹參（二錢）　朱茯神（三錢）　光杏仁（三錢）　木防己（二錢）　炒黑荊芥（一錢）　遠志肉（一錢）　象貝母（三錢）　夜交藤（四錢）　炒白薇（二錢）　西秦艽（二錢）　藏紅花（八分）　甜瓜子（三錢）　嫩桑枝（四錢）　澤蘭葉（二錢）　

李右　產後二十四天，營血已虛，惡露未楚，腹痛隱隱，納穀減少，畏風怯冷，有汗不解，旬日未更衣，舌無苔，脈象濡細。
衛虛失於外護，營虛失於內守，腸中津液枯槁，腑垢不得下達也。
仿傅青主加參生化湯意，養營祛瘀，和胃潤腸。


吉林參鬚（一錢）　紫丹參（三錢）　春砂殼（八分）　生熟穀芽（各三錢）　全當歸（三錢）　藏紅花（四分）　全栝蔞（切，四錢）　益母草（一錢五分）　大川芎（四分）　炮薑炭（三分）　大麻仁（研，四錢）

朱右　產後八旬，寒熱匝月，痰多納減，脈象虛弦而數。
氣虛則寒，營虛則熱，胃虛納減，脾弱痰多，勢成蓐癆。
姑擬八珍湯加減，以望轉機。


炒潞黨參（三錢）　全當歸（二錢）　銀州柴胡（八分）　雲茯苓（三錢）　大白芍（二錢）　嫩白薇（一錢五分）　米炒於術（一錢五分）　廣橘白（一錢）　大熟地（三錢）　炮薑炭（三分）　生熟穀芽（各三錢）

張右　新產十一天，惡露不止，少腹作痛，咳嗽聲音不揚，風寒包熱於肺，宿瘀留戀下焦，脈象浮濡帶滑。
姑擬祛瘀生新，開胃化痰。


全當歸（二錢）　抱茯神（三錢）　光杏仁（三錢）　嫩射干（五分）　紫丹參（二錢）　金鈴子（二錢）　象貝母（三錢）　春砂殼（八分）　淨蟬衣（八分）　延胡索（一錢）　藏紅花（八分）　冬瓜子（三錢）


<h2><br><span class="orange">卷八</span></h2>

<h2>外科案</h2>

<h3>腦疽</h3>
張左　正腦疽兩候，瘡口雖大，而深陷不起，瘡根散漫不收，色紅疼痛，舌質光紅，脈象濡緩。
氣虛血虧，不能托毒外出，痰濕蘊結，營衛不從，症勢重險！再擬益氣托毒，和營化濕，冀其瘡頂高起，根腳收縮，始有出險之幸。


生黃耆（八錢）　全當歸（三錢）　抱茯神（三錢）　生首烏（四錢）　生潞黨參（三錢）　京赤芍（二錢）　炙遠志肉（一錢）　白茄蒂（一錢）　生草節（八分）　紫丹參（三錢）　鹿角霜（三錢）　陳廣皮（一錢）　大貝母（三錢）

外用黑虎丹、九黃丹、補天丹，陽和膏。


錢左　腦疽三日，紅腫寒熱，外邪客於風府，蘊熱上乘，邪熱相搏，血瘀停凝。
法當疏散。


荊芥穗（一錢五分）　青防風（一錢）　全當歸（二錢）　京赤芍（二錢）　大貝母（三錢）　炙殭蠶（三錢）　羌活（一錢）　大川芎（八分）　香白芷（八分）

外用金箍散、沖和膏，陳醋、白蜜調，燉溫敷。


二診　投劑後，得大汗，熱退腫減，再用和解。


全當歸（二錢）　京赤芍（二錢）　大川芎（八分）　生草節（八分）　苦桔梗（一錢）　大貝母（三錢）　炙殭蠶（三錢）　晚蠶砂（包，三錢）　絲瓜絡（二錢）　香白芷（六分）　萬靈丹（入煎，一粒）

仍用金箍散、沖和膏。


柯左　腦旁屬太陽，為寒水之府，其體冷，其質沉，其脈上貫巔頂，兩旁順流而下。
花甲之年，氣血已虧，加之體豐多濕，濕鬱生痰，風寒侵於外，七情動於中，與痰濕互阻於太陽之絡，營衛不從，疽遂成矣。
所喜紅腫高活，尚屬佳象，起居調攝，尤當自慎。


生黃耆（三錢）　青防風（一錢）　生草節（八分）　苦桔梗（一錢）　陳廣皮（一錢）　仙半夏（二錢）　大川芎（八分）　大貝母（三錢）　炙殭蠶（三錢）　羌活（一錢）　小金丹（陳酒化服，一粒）

外用金箍散，金黃散、沖和膏，陳醋、白蜜調，燉溫敷。


二診　腦疽偏者較正者難治，前方連服三劑，根盤略收。
瘡頂高突，有潰膿之勢。
今症位雖偏，形勢尚佳，所喜瘡頂起發，胃納健旺，人以胃氣為本，有胃則生，書有明文。
再擬消托兼施法。


生黃耆（三錢）　全當歸（二錢）　京赤芍（二錢）　陳廣皮（一錢）　仙半夏（三錢）　生草節（八分）　大貝母（三錢）　苦桔梗（一錢）　炙甲片（一錢五分）　皂角針（一錢五分）　筍尖（三錢）　炙殭蠶（三錢）　香白芷（八分）

外用金箍散、金黃散、沖和膏。


三診　疊進提托之劑，得膿甚暢，四圍根盤漸收，調養得宜，生機有慶。


生黃耆（三錢）　全當歸（二錢）　京赤芍（二錢）　紫丹參（二錢）　陳廣皮（一錢）　仙半夏（三錢）　雲茯苓（三錢）　制首烏（三錢）　生草節（八分）　紅棗（二枚）

外用九黃丹、海浮散、陽和膏。



<h3>夭疽</h3>
唐左　夭疽腫硬，位在左耳之後，症由情志抑鬱，鬱而生火，鬱火挾血瘀凝結，營衛不從，頗慮毒不外泄，致有內陷之變。
急與提托，冀其速潰速腐，得膿為佳。


銀柴胡（一錢）　全當歸（二錢）　京赤芍（二錢）　川象貝（各二錢）　陳廣皮（一錢）　生草節（八分）　炙遠志（一錢）　炙殭蠶（三錢）　炙甲片（一錢五分）　皂角針（一錢五分）　琥珀蠟礬丸（開水化服，一粒）

二診　前投提托透膿之劑，瘡頂紅腫高活，有潰膿之象，是屬佳兆。
惟恙從七情中來，務須恬憺虛無，心曠神怡，勝乞靈於藥石也。


生黃耆（三錢）　全當歸（二錢）　京赤芍（二錢）　紫丹參（二錢）　生草節（八分）　銀柴胡（八分）　生香附（一錢）　皂角針（一錢五分）　川象貝（各三錢）　炙殭蠶（三錢）　筍尖（三錢）　琥珀蠟礬丸（開水化服，一粒）

三診　疽頂隆起，內膿漸化，旋理調護，可保無慮矣。


全當歸（二錢）　京赤芍（二錢）　銀柴胡（八分）　生草節（八分）　川象貝（各三錢）　炙殭蠶（三錢）　陳廣皮（一錢）　半夏曲（二錢）　制首烏（三錢）　香白芷（六分）

何右　夭疽匝月，色黑平塌，神糊脈細，汗多氣急，陰陽兩損，肝腎俱敗，瘍症中之七惡已見，雖華佗再世，亦當謝不敏也。
勉方冀幸。


吉林參（二錢）　生黃耆（六錢）　血鹿片（八分）　生於術（二錢）清炙草（八分）　雲茯苓（三錢）　炮薑炭（五分）　川貝母（三錢）　大熟地（四錢）　五味子（六分）　左牡蠣（四錢）　半夏曲（三錢）

二診　服藥後，神清思食，脈象弦硬，此係孤陽反照，不足恃也。
勉宗前法，以冀萬一。


原方加熟附片（一錢）。



<h3>骨槽風</h3>
周左　骨槽風腫硬不痛，牙關拘緊，纏綿二月餘，此陰症也。
位在少陽，少陽少血多氣之臟，脈絡空虛，風寒乘隙而入，痰瘀凝結，徒恃清涼無益也。
法當溫化，陽和湯主之。


淨麻黃（五分）　肉桂心（四分）　大熟地（二味同搗，四錢）　炮薑炭（五分）　生草節（八分）　白芥子（砂研，一錢）　鹿角霜（三錢）　小金丹（陳酒化服，一粒）

外用生薑切片，上按艾絨灸之，再覆以陽和膏。


朱右　骨槽風破潰經年，膿積成骨，流水清稀，氣血兩虧，不能載毒外出，纏綿之症也。
法與補托。


潞黨參（三錢）　生黃耆（四錢）　全當歸（二錢）　京赤芍（二錢）　雲茯苓（三錢）　炮薑炭（五分）　陳廣皮（一錢）　川貝母（三錢）　炙殭蠶（三錢）　香白芷（六分）　

金右　骨槽風穿腮落齒，膿水臭穢，症屬棘手。


西洋參（二錢）　北沙參（三錢）　川石斛（四錢）　赤白芍（各一錢五分）　金銀花（三錢）　粉丹皮（二錢）　川貝母（三錢）　天花粉（三錢）　旱蓮草（二錢）　黛蛤散（包，六錢）

施左　頤腫堅硬，寒熱交作，牙關開合不利，骨槽風之漸也。
宜與疏散。


荊芥穗（一錢五分）　青防風（一錢）　薄荷葉（八分）　炒牛蒡（二錢）　生草節（八分）　苦桔梗（一錢）　大貝母（三錢）　炙殭蠶（三錢）　晚蠶砂（包，三錢）　山慈菇片（八分）　萬靈丹（入煎，一粒）

外用消核錠，陳醋磨敷。


二診　寒熱已退，腫硬漸消，此係風痰交阻絡道所致。
再與疏散。


荊芥穗（一錢五分）　青防風（一錢）　薄荷葉（八分）　炒牛蒡（二錢）　生草節（八分）　苦桔梗（一錢）　大貝母（三錢）　炙殭蠶（三錢）　小青皮（一錢）　光杏仁（三錢）　萬靈丹（入煎，一粒）

洪左　頰車漫腫焮紅，且有寒熱，肝胃之火升騰，風熱之邪外乘。
宜以清疏。


荊芥穗（一錢五分）　青防風（一錢）　薄荷葉（八分）　炒牛蒡（二錢）　生石膏（打，四錢）　生草節（八分）　苦桔梗（一錢）　京赤芍（二錢）　大貝母（三錢）　炙殭蠶（三錢）　金銀花（三錢）　茅蘆根（去心、節，各一兩）

鄒左　骨槽癰內外穿潰，腐爛已久，氣陰兩傷，少陰伏熱上升，喉痹燥痛，蒂丁下墜，妨於咽飲，咳嗽痰濃夾紅，舌質紅絳，脈象濡小而數，加之手足浮腫，動則氣喘，胸膺骨脹，肺絡損傷，子盜母氣，脾土薄弱。
肺喜清潤，脾喜香燥，治肺礙脾，治脾礙肺，棘手重症。
勉擬培土生金，養肺化痰，未識能得應手否？

南沙參（三錢）　生甘草（六分）　栝蔞皮（二錢）　豬膚（刮去油、毛，三錢）　淮山藥（三錢）　苦桔梗（一錢）　生苡仁（四錢）　冬瓜子皮（各三錢）　連皮苓（四錢）　川象貝（各二錢）　藏青果（一錢）

外用金不換吹喉搽腐。



<h3>牙疳</h3>
謝左　腎主骨，齒為骨余，牙齦屬胃。
痘疹後，熱毒內蘊腎胃兩經，以致牙疳腐爛，苔黃，脈數，聽其漫延，恐有穿腮落齒之險，重症也。
姑擬蘆薈消疳飲加味，清陽明而解熱毒。


真蘆薈（八分）　甘中黃（八分）　金銀花（四錢）　活貫眾（三錢）　川升麻（三分）　胡黃連（四分）　黑山梔（一錢五分）　京玄參（一錢五分）　生石膏（打，三錢）　銀柴胡（八分）　活蘆根（去節，一尺）

外用走馬牙疳散，桐油調敷。



<h3>牙岩</h3>
何右　營血久虧，肝鬱不達，郁從火化，火性上炎，致發牙岩，已延半載，慮其翻花出血，下部痠軟乏力。
擬養營清上。


小生地（四錢）　肥知母（一錢五分）　生甘草（六分）　粉丹皮（二錢）　京赤芍（二錢）　連翹殼（三錢）　川黃柏（一錢五分）　京玄參（二錢）　大貝母（三錢）　生蒲黃（包，三錢）　藕節（四枚）


<h3>大頭瘟</h3>
沈右　重感氤氳之邪，引動伏溫，外發溫毒，滿面紅腫，透及後腦，耳根結塊，久而不消，形寒身熱，逾時得汗而解，胸悶不思飲食，舌苔薄膩微黃，脈象左弦數右濡數，慮其纏綿增劇。
姑擬清解伏溫，而化痰瘀。


薄菏葉（八分）　朱茯神（三錢）　荊芥穗（八分）　鮮竹茹（一錢五分）　清水豆卷（四錢）　熟牛蒡（二錢）　江枳殼（一錢）　連翹殼（三錢）　大貝母（三錢）　淨蟬衣（八分）　苦桔梗（一錢）　生赤芍（二錢）　板藍根（三錢）

二診　大頭瘟復發，滿面腫紅焮痛，寒熱日發兩次，得汗而解，胸悶不思飲食，口乾不多飲，耳根結塊，久而不消，舌苔薄膩，脈象左弦數右濡數。
伏溫時氣，客於少陽陽明之絡，溫從內發，故吳又可云：治溫有汗而再汗之例。
體質雖虛，未可滋養，恐有留邪之弊。
昨投普濟消毒飲加減，尚覺獲效，仍守原法為宜。


薄荷葉（八分）　朱茯神（三錢）　金銀花（三錢）　生草節（四分）　板藍根（二錢）　熟牛蒡（二錢）　苦桔梗（一錢）　連翹殼（三錢）　生赤芍（二錢）　淨蟬衣（八分）　輕馬勃（八分）　鮮竹茹（二錢）　通草（八分）

三診　大頭瘟之後，頭面紅色未退，睡醒後時覺烘熱，逾時而平。
舌苔乾白而膩，脈象左弦數右濡滑，餘溫留戀少陽陽明之絡，引動厥陽升騰，所有之痰濕阻於中焦，陽明通降失司，納穀減少，小溲短赤，職是故也。
滋陰則留邪，燥濕則傷陰，有顧此失彼之弊。
再擬清泄伏溫為主，宣化痰濕佐之。


霜桑葉（三錢）　生赤芍（二錢）　赤茯苓（三錢）　夏枯草（一錢五分）　滁菊花（三錢）　連翹殼（三錢）　福澤瀉（一錢五分）　枯碧竹（三錢）　薄荷炭（八分）　輕馬勃（八分）　象貝母（三錢）　鮮竹茹（一錢五分）　金銀花露（後入，六兩）

四診　昨投清泄伏溫，宣化痰濕之劑，頭面紅色略減，烘熱稍平，納穀減少，舌乾白而膩，余濕留戀陽明之絡，厥陽易於升騰，痰濕互阻中焦，脾胃運輸無權。
已見效機，仍守原意出入，陰分雖虧，不可滋養，俾得伏溫速清，則陰分自復。


冬桑葉（三錢）　象貝母（三錢）　輕馬勃（八分）　碧玉散（包，三錢）　滁菊花（三錢）　生赤芍（二錢）　赤茯苓（二錢）　廣橘白（一錢）　薄荷葉（八分）　連翹殼（三錢）　福澤瀉（一錢五分）　鮮竹茹（一錢五分）　夏枯草（一錢五分）　金銀花露（後入，六兩）

五診　面部紅色漸退，烘熱形寒，時作時止，胸悶不舒，納穀減少，舌中微剝，後薄膩，脈象左濡小右濡滑。
陰分本虧，肝經氣火易升，濕痰中阻，胃失降和，絡中蘊濕未楚，營衛失其常度。
今擬清泄厥陽，和胃化痰，待伏溫肅清後，再為滋陰潛陽可也。


冬桑葉（三錢）　朱茯神（三錢）　珍珠母（五錢）　仙半夏（一錢五分）　滁菊花（三錢）　生赤芍（一錢五分）　嫩白薇（一錢五分）　北秫米（包，三錢）　碧玉散（包，三錢）　川象貝（各二錢）　通草（八分）　嫩鉤鉤（後入，三錢）　鮮竹茹（一錢五分）　橘白絡（各八分）

朱左　頭面腫大如斗，寒熱口乾，咽痛腑結，大頭瘟之重症也。
頭為諸陽之首，惟風可到，風為天之陽氣，首犯上焦，肝胃之火，乘勢升騰，三陽俱病。
擬普濟消毒飲加減。


荊芥穗（一錢五分）　青防風（一錢）　軟柴胡（八分）　酒炒黃芩（一錢五分）　酒炒川連（八分）　苦桔梗（一錢）　連翹殼（三錢）　炒牛蒡（二錢）　輕馬勃（八分）　生甘草（八分）　炙殭蠶（三錢）　酒製川軍（三錢）　板藍根（三錢）

二診　腫勢較昨大松，寒熱咽痛亦減。
既見效機，未便更張。


荊芥穗（一錢五分）　青防風（一錢）　薄荷葉（八分）　炒牛蒡（二錢）　酒炒黃芩（一錢）　酒炒川連（八分）　生甘草（六分）　苦桔梗（一錢）　輕馬勃（八分）　大貝母（三錢）　炙殭蠶（三錢）　連翹殼（三錢）　板藍根（三錢）

三診　腫消熱退，咽痛未愈，外感之風邪未解，炎炎之肝火未清也。
再與清解。


冬桑葉（三錢）　生甘草（六分）　金銀花（三錢）　甘菊花（二錢）　苦桔梗（一錢）　連翹殼（三錢）　粉丹皮（一錢五分）　輕馬勃（八分）　黛蛤散（包，五錢）　鮮竹葉（三十張）

陶右　頭面漫腫焮紅，寒熱日夜交作，前醫投以承氣，進凡三劑，病象依然不減。
夫身半以上，天之氣也，為諸陽薈萃之樞。
外感風溫之邪，引動少陽膽火上升，充斥清竅，清陽之地，遂如雲霧之鄉。
承氣是瀉胃中之實熱，病在上焦，戕伐無故，所以病勢有進無退。
東垣普濟消毒飲，專為此病而設，加減與之，以觀進退。


軟柴胡（八分）　薄荷葉（八分）　炒牛蒡（二錢）　青防風（一錢）　生甘草（八分）　苦桔梗（一錢）　輕馬勃（八分）　大貝母（三錢）　炙殭蠶（三錢）　炙升麻（三分）　酒炒黃芩（一錢）　酒炒川連（五分）　板藍根（三錢）

杜左　巔頂之上，惟風可到，風溫疫癘之邪，客於上焦，大頭瘟頭面焮紅腫痛，壯熱口乾，溲赤便結，苔薄膩，脈郁滑而數。
風屬陽，溫化熱，如煙如霧，瀰漫清空，蘊蒸陽明，症非輕淺。
亟擬普濟消毒飲加味，清徹風邪，而通腑氣。
仿經旨火鬱發之，結者散之，溫病有下不嫌早之例。


薄荷（八分）　山梔（一錢五分）　馬勃（八分）　銀花（三錢）　豆豉（三錢）　大貝（三錢）　牛蒡（二錢）　生草（八分）　赤芍（一錢五分）　連翹（三錢）　桔梗（八分）　淡芩（一錢五分）　生軍（八分）　板藍根（三錢）

一劑腑通，去川軍，服三劑愈。


陳左　大頭瘟頭面腫紅焮痛，發熱甚壯，口渴欲飲，頭痛如劈，入夜譫語，舌灰糙，脈洪數。
此時氣疫癘客於上焦，疫邪化火，傳入陽明之裡，津液已傷，厥陽獨亢，頗慮昏厥！亟擬生津清溫，以制其焰。


鮮石斛（三錢）　薄荷（八分）　銀花（三錢）　生甘草（八分）　鮮竹葉（三十張）　天花粉（三錢）　牛蒡（三錢）　連翹（三錢）　羚羊片（另沖服，五分）　生石膏（三錢）　大青葉（三錢）　馬勃（八分）


<h3>時毒</h3>
史左　時毒五天，寒熱頭痛，風邪挾痰瘀凝結，營衛不從。
急擬疏散消解。


荊芥穗（一錢）　青防風（一錢）　薄菏葉（八分）　炒牛蒡（二錢）　生草節（八分）　苦桔梗（一錢）　輕馬勃（八分）　大貝母（三錢）　炙殭蠶（三錢）　生蒲黃（包，三錢）　山慈菇片（八分）　萬靈丹（入煎，一大粒）


<h3>瘰癧</h3>
高右　瘰癧發於耳後，頭痛，脈弦，少陽膽火上升，挾痰凝結。
擬清解化痰法。


羚羊尖（八分）　京玄參（二錢）　薄荷葉（八分）　川貝母（三錢）　生牡蠣（六錢）　連翹殼（三錢）　淡海藻（一錢五分）　海蛤粉（四錢）　夏枯草（二錢）　外用消核錠，陳醋磨敷。


翟左　瘰癧之生也，多由於膽汁之不足。

丹溪云：瘰癧皆起於少陽膽經。
少陽風火之府也，內寄相火，風氣通肝，與少陽相合，少陽屬木，木最易郁，郁未有不化火者也。
鬱火與相火交煽，膽汁被其消爍，煉液成痰。
痰即有形之火，火即無形之痰，痰火相聚為患，成為瘰癧，發於耳後頸項之間。
延今已有半載，屢屢失寐，時時頭痛，一派炎炎之象，非大劑清化，不足以平其勢；非情懷寬暢，不足以清其源，二者並施，或可消患於無形，此正本清源之治也。


羚羊尖（八分）　大生地（四錢）　銀柴胡（一錢）　京玄參（四錢）　象貝母（四錢）　生牡蠣（四錢）　竹瀝半夏（二錢）　海蛤粉（四錢）　淡海藻（二錢）　夏枯草（二錢）　紫菜（二錢）　陳海蜇皮（漂淡，二兩）　大荸薺（洗打、兩味煎湯代水，二兩）

外用海浮散，九寶丹，九仙丹，太乙膏。


鄭右　癧瘍自頸竄至胸膺，胛窩破深潰大，內熱脈數，經閉，穀食不香，勢入損門。
急擬養陰清熱。


南沙參（三錢）　川石斛（四錢）　炙鱉甲（三錢）　青蒿梗（一錢五分）　地骨皮（三錢）　粉丹皮（二錢）　雲茯苓（三錢）　川貝母（四錢）　功勞子（三錢）　甘蔗（一兩）

外用桃花散、海浮散、太乙膏。


朱右　瘰癧竄發，未潰者腫硬疼痛，已潰者膿水不多。
經停半載，寒熱食減，肝脾腎三者並虧，難治之症也。
肝藏血，脾統血，腎藏精，三經精血大虧，血脈乾澀，經水不通，經不通則氣不行，氣不行則瘰癧成矣。
當補益三陰，怡養性情。


吉林參鬚（一錢五分）　銀柴胡（一錢）　大生地（四錢）　炙鱉甲（三錢）　地骨皮（三錢）　生牡蠣（六錢）　廣橘紅（一錢）　雲茯苓（三錢）　生於術（一錢五分）　京玄參（二錢）　夏枯草（二錢）　川象貝（各四錢）　紅棗（四枚）

二診　寒熱已退，納穀略增，項間累累成串，彼沒此起，此斂彼潰，三陰精血不足，損症之根萌也。
還宜填補三陰，怡養性情，庶潰易斂而腫易消矣。


吉林參鬚（一錢五分）　雲茯苓（三錢）　生於術（一錢五分）　清炙草（八分）　廣橘白（一錢）　仙半夏（二錢）　厚杜仲（三錢）　川斷肉（三錢）　大生地（四錢）　玄武版（四錢）　川象貝（各四錢）　生牡蠣（四錢）　紅棗（四枚）

黃左　陰虛肝火上升，肺經痰熱入絡，頸間瘰癧腫大，內熱咳嗆，涕中夾紅。
擬滋陰清肝，養肺化痰。


南沙參（三錢）　川石斛（四錢）　石決明（四錢）　粉丹皮（二錢）　光杏仁（三錢）　象貝母（三錢）　京玄參（三錢）　栝蔞皮（三錢）　鮮竹茹（二錢）　夏枯草（二錢）　海蛤粉（四錢）　枇杷葉（去毛、包，三錢）

外用消核錠，酒磨敷。



<h3>痰核</h3>
陳右　陰虛痰熱結於脈絡，項左痰核破潰，近及結喉，胻骨腫痛，四肢酸楚，陰血虧耗，營衛不能流通。
擬養陰清絡法。


羚羊尖（八分）　小生地（四錢）　炙鱉甲（三錢）　全當歸（二錢）　粉丹皮（二錢）　京玄參（二錢）　京赤芍（二錢）　天花粉（三錢）　川黃柏（一錢）　絲瓜絡（二錢）　大貝母（三錢）　竹二青（二錢）

外用海浮散、太乙膏。


黃右　少陽相火，挾痰上升，頸左痰核，腫突堅硬，勞則作痛，並起水泡，防其破潰。
擬養陰清肝。


羚羊尖（八分）　粉丹皮（二錢）　京赤芍（二錢）　全當歸（二錢）　京玄參（二錢）　大貝母（三錢）　炙殭蠶（三錢）　夏枯草（二錢）　廣橘紅（八分）　海蛤粉（四錢）　淡海藻（二錢）　連翹殼（三錢）　海蜇皮（漂淡，二兩）　大荸薺（洗打、兩味煎湯代水，二兩）


<h3>痰毒</h3>
費右　盤頸痰毒半月，勢將成膿。


熟牛蒡（二錢）　大貝母（三錢）　炙殭蠶（三錢）　粉丹皮（二錢）　京赤芍（二錢）　酒炒黃芩（二錢）　陳廣皮（一錢）　粉甘草六分）　夏枯草（二錢）　竹二青（二錢）　小金丹（陳酒化服，一粒）

外用金箍散，金黃散，蔥汁，白蜜調，燉溫敷。


鮑左　鎖喉痰毒，漫腫疼痛，根盤焮紅，風溫痰熱，蘊結上焦。
擬辛涼清解。


荊芥穗（一錢）　青防風（一錢）　薄荷葉（八分）　炒牛蒡（二錢）　生草節（八分）　苦桔梗（一錢）　輕馬勃（八分）　大貝母（三錢）　炙殭蠶（三錢）　金銀花（三錢）　連翹殼（三錢）　海蛤粉（四錢）　六神丸（吞服，十粒）

二診　清解後，證象較松，藥既合病，仍宗原法進步。


薄荷葉（八分）　生草節（八分）　大貝母（三錢）　熟牛蒡（二錢）　苦桔梗（一錢）　炙殭蠶（二錢）　青防風（一錢）　輕馬勃（八分）　京赤芍（二錢）　金銀花（三錢）　海蛤粉（三錢）　山慈菇片（八分）　六神丸（吞服，十粒）

周左　痰毒漫腫作痛，釀膿之兆。
宜與和托，以冀一潰，症自安矣。


薄菏葉（八分）　熟牛蒡（二錢）　京赤芍（二錢）　生草節（六分）　苦桔梗（一錢）　輕馬勃（八分）　大貝母（三錢）　炙殭蠶（三錢）　山慈菇片（八分）　炙甲片（一錢五分）　皂角針（一錢五分）　絲瓜絡（二錢）


<h3>痰瘤</h3>
錢左　陽明痰氣，循經上升，結於上齶，發為痰瘤，腫大且堅，鼻旁高突，迄今年餘，勢須破潰。
擬化痰清熱。


法半夏（二錢）　廣橘紅（八分）　大貝母（三錢）　苦桔梗（一錢）　連翹殼（三錢）　海蛤粉（四錢）　炙殭蠶（三錢）　京玄參（二錢）　淡昆布（一錢五分）　淡海藻（一錢五分）　京赤芍（二錢）　竹二青（二錢）　海蜇皮（漂淡，一兩）　荸薺（洗打，二十枚）

二味煎湯代水。


外用中白散搽。



<h3>血瘤</h3>
汪左　肝火逼血妄行，凝結少陽之分，右耳根血瘤有年，驟然脹大，堅腫色紅，日夜掣痛，有外潰之勢。
症屬不治，勉擬涼血清肝。


羚羊尖（一錢）　小生地（三錢）　粉丹皮（二錢）　京赤芍（二錢）　上川連（四分）　黑山梔（一錢五分）　京玄參（二錢）　側柏葉（一錢五分）　生蒲黃（包，三錢）　大貝母（三錢）　連翹殼（三錢）　藕節（四枚）


<h3>氣癭</h3>
王左　肩膊腫大如盆，名曰氣癭，難治之症也，治宜調營順氣。


潞黨參（二錢）　雲茯苓（三錢）　生白朮（一錢）　全當歸（二錢）　大白芍（二錢）　大川芎（八分）　陳廣皮（一錢）　仙半夏（一錢）　制香附（一錢五分）　淡昆布（二錢）　淡海藻（二錢）　紅棗（四枚）　生薑（二片）

外用沖和膏。


孫左　痰氣凝於肉裡，右臂膊發為氣癭，腫大如盆，不易調治。
擬養營流氣，而化痰瘀。


全當歸（二錢）　大白芍（二錢）　大川芎（八分）　大生地（三錢）　杭菊花（一錢五分）　紫丹參（二錢）　制香附（一錢五分）　川續斷（三錢）　柏子仁（三錢）　小金丹（陳酒化服，一粒）


<h3>發背</h3>
宋左　中發背腐潰，得膿不多，大似覆碗，肉堅腫，瘡頂深陷，臨晚寒熱不壯，納穀減少，舌苔薄膩，脈象虛弦。
背脊屬督脈所主，脊旁為太陽之經，督陽已衰，太陽主寒水之化，痰濕蘊結，營血凝塞，此陰疽也，勢勿輕視。
急擬助督陽以托毒，和營衛而化濕，冀其瘡頂高起，膿毒外泄，始能入於坦途。


生黃耆（五錢）　朱茯神（三錢）　陳廣皮（一錢）　鹿角膠（一錢五分）　紫丹參（三錢）　仙半夏（二錢）　大貝母（三錢）　生草節（五分）　全當歸（三錢）　紅棗（四枚）　生熟穀芽（各三錢）

洗方

全當歸（二錢）　生草節（六分）　獨活（二錢）　大川芎（二錢）　石菖蒲（二錢）　鮮豬腳爪（劈碎，一枚）

煎湯洗之。


外用九黃丹，海浮散，陽和膏。


二診　中發背腐潰，得膿不多，大如覆碗，瘡頂不起，四圍腫硬色紫，納後減少，舌苔薄膩，脈象濡滑。
少陰陰陽本虧，痰濕蘊結太陽之絡，營衛凝塞，肉腐為膿。
前投助陽托毒和營化濕之劑，尚覺合度，仍守原意出入。


生黃耆（六錢）　朱茯神（三錢）　陳廣皮（一錢）　春砂殼（八分）　生草節（四分）　紫丹參（三錢）　炙遠志肉（一錢）　全當歸（三錢）　生熟穀芽（各三錢）　鹿角膠（三錢）　仙半夏（三錢）　大貝母（三錢）　紅棗（四枚）　

三診　中發背腐潰，腐肉漸脫，膿漸多，四圍腫硬略減，舌苔薄膩，脈象虛弦而滑。
少陰陰陽本虧，痰濕凝結太陽之絡，營衛循序失常，仍擬助陽益氣，化濕托毒，冀其正氣充足，則膿自易外泄。


生黃耆（六錢）　朱茯神（三錢）　全當歸（三錢）　生草節（四分）　紫丹參（二錢）　陳廣皮（一錢）　春砂殼（八分）　炙遠志肉（一錢）　炒赤芍（一錢五分）　仙半夏（二錢）　紅棗（四枚）　鹿角霜（二錢）　大貝母（三錢）　生熟穀芽（各三錢）

外用九黃丹，呼膿丹，海浮散，陽和膏。


四診　中發背腐肉漸脫，膿亦多，根腳腫硬亦收，苔薄膩，脈虛滑。
少陰陰陽兩虧，痰濕稽留太陽之絡，營衛循序失常。
飲食喜甜，中虛故也。
再擬助陽益氣，化濕托毒，佐入和胃之品。


生黃耆（六錢）　雲茯苓（三錢）　全當歸（三錢）　光杏仁（三錢）紫丹參（二錢）　炙遠志肉（一錢）　陳廣皮（一錢）　紅棗（五枚）　生草節（四分）　仙半夏（三錢）　春砂殼（八分）　鹿角霜（二錢）　川象貝（各二錢）　生熟穀芽（各三錢）

五診　中發背腐肉漸脫，得膿亦多，根腳腫硬亦鬆，惟胃納不旺，脈象左虛弦右濡滑。
少陰陰陽兩虧，蘊毒痰濕，稽留太陽之絡，脾胃運化失其常度。
再擬益氣托毒和胃化濕。


生黃耆（四錢）　全當歸（二錢）　仙半夏（三錢）　鹿角霜（四錢）　紅棗（五枚）　紫丹參（二錢）　雲茯苓（三錢）　陳廣皮（一錢）　炙款冬（一錢五分）　生薑（一片）　生草節（四分）　炙遠志肉一錢）　春砂仁（一錢）　生熟穀芽（各三錢）

六診　中發背腐肉已去其半，得膿亦多，根腳腫硬亦鬆，胃納不旺，脈象左虛弦右濡滑。
少陰陰陽兩虧，蘊毒痰濕留戀，一時未易清沏。
再擬益氣托毒，和胃化痰。


生黃耆（四錢）　生草節（四分）　仙半夏（一錢五分）　紫丹參（二錢）　抱茯神（三錢）　陳廣皮（一錢）　全當歸（二錢）　鹿角霜（三錢）　生熟穀芽（各三錢）　杜赤豆（五錢）　紅棗（五枚）

洗藥方

全當歸（三錢）　生草節（三錢）　石菖蒲（一錢五分）　豬腳爪（劈碎，一枚）　紫丹參（三錢）　生赤芍（三錢）　蜂房窠（二錢）

煎湯洗之。


外用，紅肉：上補天丹、海浮散。
腐肉：上桃花散、九黃丹。
外貼陽和膏。


七診　中發背腐肉已去其半，得膿亦多，四圍根腳漸平，納穀不旺，臨晚足跗浮腫，牙齦虛浮，脈象左濡弦右濡滑。
氣血兩虧，脾胃不健，餘毒蘊濕未楚，再擬益氣托毒，崇土化濕。


生黃耆（四錢）　抱茯神（三錢）　全當歸（二錢）　紫丹參（二錢）　陳廣皮（一錢）　冬瓜皮（三錢）　生白朮（一錢五分）　生草節（四分）　焦穀芽（三錢）　紅棗（五枚）

外用海浮散、九黃丹、補天丹、九仙丹，陽和膏。


八診　中發背腐肉十去七八，四圍根腳，亦覺漸收，牙齦虛浮，臨晚足跗微腫，脈象左虛弦不柔，右濡滑。
氣血兩虧，浮火易升，脾弱清氣下陷，餘毒留戀。
再擬益氣托毒，崇土化濕。


生黃耆（四錢）　抱茯神（三錢）　淮山藥（三錢）　冬瓜皮（三錢）　紫丹參（三錢）　全當歸（三錢）　生白芍（一錢）　紅棗（五枚）　生草節（四分）　陳皮（一錢）　生熟穀芽（各三錢）

外用海浮散、桃花散、九黃丹、補天丹，陽和膏。


九診　中發背腐肉已去七八，根腳亦平，膿水亦少，惟納穀不香，牙齦虛腫，面部虛浮，脈左虛弦右濡滑。
氣血兩虧，津少上承，脾胃不健，運化失常。
再擬益氣托毒，理脾和胃。


生黃耆（四錢）　雲茯苓（三錢）　大貝母（三錢）　冬瓜子（三錢）　紫丹參（二錢）　陳廣皮（一錢）　佩蘭梗（一錢五分）　紅棗（四枚）　全當歸（二錢）　生草節（四分）　生熟穀芽（各三錢）

外用桃花散、九黃丹、補天丹，陽和膏。


十診　中發背腐肉已除，新肉已生，納穀衰少，口舌糜點，牙齦腫痛，妨於咽納，便溏似痢，苔膩布，脈象左虛弦右濡滑。
此乃氣陰兩虧，無根之火，易於上升，脾胃不運，濕濁留戀，人以胃氣為本。
再擬和胃運脾，宣化濕濁。


炒淮藥（三錢）　炒扁豆衣（三錢）　佩蘭梗（一錢五分）　藏青果（一錢）　雲茯苓（三錢）　新會皮（一錢五分）　穀麥芽（各三錢）　乾荷葉（一角）　野薔薇花露（二兩）　香稻葉露（二兩，二味後入）

龍腦薄荷一支，剪碎泡湯，洗口舌糜腐處，再用珠黃散搽之。


十一診　中發背腐肉已去七八，新肉已生，便溏似痢亦止，惟口舌糜點碎痛，牙齦虛浮，妨於咽飲，納穀減少，苔薄膩，左脈弦象略緩，右部濡滑。
此氣陰兩虧，虛火挾濕濁上浮，脾胃運化無權。
人以胃氣為本，再擬和胃清宣。


炒淮藥（三錢）　川象貝（各二錢）　通草（八分）　佩蘭梗（一錢五分）　雲茯苓（三錢）　陳廣皮（一錢）　炒穀麥芽（各三錢）　香稻葉露（三兩）　薔薇花露（三兩，二味後入）

十二診　中發背腐肉雖去七八，新肉生長遲遲。
皆由正氣虧虛，不能生長肌肉，口舌糜腐碎痛，牙齦腐爛，妨於咽飲，穀食衰少，苔粉膩，虛火挾濕濁上浮，脾胃生氣無權，還慮正虛不支，致生變遷。
再擬和胃清化。


真蘆薈（八分）　甘中黃（五分）　赤茯苓（三錢）　京玄參（一錢五分）　胡黃連（五分）　活貫眾（三錢）　川象貝（各二錢）　通草（八分）　生熟穀芽（各三錢）　薔薇花露（三兩）　香稻葉露（三兩，二味後入）


<h3>乳岩</h3>
莊右　脈左寸關弦數不靜，右寸關濡滑而數，舌苔剝絳，乳岩腫硬已久，陰液虧而難復，肝陽旺而易升，血不養筋，營衛不得流通，所以睡醒則遍體痠疼，腰腿尤甚。
連投滋陰柔肝，清熱安神之劑，尚覺合度，仍守原意出入。


西洋參（另煎汁沖服，二錢）　朱茯神（三錢）　蛤粉炒阿膠（一錢五分）　絲瓜絡（二錢）　霍山石斛（三錢）　生左牡蠣（八錢）　嫩白薇（一錢五分）　鮮竹茹（二錢）　大麥冬（二錢）　青龍齒（三錢）　全栝蔞（切，四錢）　鮮枇杷葉（去毛、包，三張）　鮮生地（四錢）　川貝母（二錢）　生白芍（一錢五分）　香穀芽露（後入，半斤）

外用金箍散、沖和膏，陳醋、白蜜調敷。


二診　脈象尺部細弱，寸關弦細而數，舌質紅絳，遍體痠痛，腰膝尤甚，納穀減少，口乾不多飲，腑行燥結，小溲淡黃，乳岩依然腫硬不消，皆由陰液虧耗，血不養筋，血虛生熱，筋熱則酸，絡熱則痛。
況肝主一身之筋，筋無血養，虛陽易浮，腹內作脹，亦是肝橫熱鬱，陽明通降失司。
欲清絡熱，必滋其陰，欲柔其肝，必養其血，俾得血液充足，則絡熱自清，而肢節之痛，亦當輕減矣。


西洋參（另煎汁沖服，二錢）　生左牡蠣（八錢）　蛤粉炒　阿膠（一錢五分）　霍山石斛（三錢）　青龍齒（二錢）　羚羊片（另煎汁沖服，四分）　大麥冬（三錢）　生白芍（二錢）　嫩白薇（一錢五分）　鮮生地（四錢）　甜瓜子（三錢）　鮮竹茹（二錢）　嫩桑枝（一兩）　絲瓜絡（五錢，二味煎湯代水）

另：真珠粉二分，用嫩鉤鉤三錢，金器一具，煎湯送下。


三診　遍體痠疼，腰膝尤甚，溲黃便結，納穀減少，口乾不多飲，乳岩依然腫硬不消，皆由陰液虧耗，血不養筋。
筋熱則酸，絡熱則痛，病情夾雜，難許速效。
再擬養血清絡。


西洋參（二錢）　羚羊片（另煎汁沖服，八分）　黑芝麻（三錢）　霍山石斛（三錢）　左牡蠣（八錢）　青龍齒（三錢）　蛤粉炒阿膠（二錢）　大地龍（酒洗，三錢）　大麥冬（二錢）　生白芍（一錢五分）　嫩桑枝（一兩）　首烏藤（三錢）　鮮生地（四錢）　川貝母（五錢）　甜瓜子（三錢）　絲瓜絡（五錢，二味煎湯代水）

另：真珠粉二分，用朱燈心兩紮，金器一具，煎湯送下。


四診　乳岩起病，陰血虧虛，肝陽化風入絡，肢節痠疼，心悸氣逆，時輕時劇，音聲欠揚，舌質光紅，苔薄膩黃，脈象左弦數右濡數，病情夾雜，還慮增劇。
姑擬養肝體以柔肝木，安心神而化痰熱。


西洋參（一錢五分）　朱茯神（三錢）　川象貝（各二錢）　柏子仁（三錢）　黑芝麻（三錢）　霍山石斛（三錢）　青龍齒（三錢）　栝蔞皮（二錢）　鳳凰衣（一錢五分）　夜交藤（四錢）　真珠母（六錢）　生地（蛤粉拌，三錢）　嫩鉤鉤（後入，三錢）　薔薇花露（一兩）　香稻葉露（四錢，二味後入）

另：真珠粉二分，朱燈心二扎煎湯送下。


王右　肝鬱木不條達，挾痰瘀凝結，乳房屬胃，乳頭屬肝，肝胃兩經之絡，被阻遏而不得宣通，乳部結塊，己延三四月之久，按之疼痛，恐成乳岩。
姑擬清肝鬱而化痰瘀，復原通氣飲合逍遙散出入。


全當歸（二錢）　京赤芍（二錢）　銀柴胡（八分）　薄荷葉（八分）　青陳皮（各一錢）　苦桔梗（一錢）　全栝蔞（切，四錢）　紫丹參（二錢）　生香附（二錢）　大貝母（三錢）　炙殭蠶（三錢）　絲瓜絡（二錢）　青橘葉（一錢五分）


<h3>肝疽</h3>
鄭左　肝疽生於左脅肋，漫腫而硬，按之疼痛，大如手掌。
此氣陰兩虧，肝鬱挾痰濕凝結，營衛不從，有釀膿之象。
宜消托兼施，消未成之毒，托已成之膿也。
如膿從外泄則吉，破膜則危。


生黃耆（六錢）　生草節（八分）　川象貝（各二錢）　皂角針（一錢）　全當歸（三錢）　苦桔梗（一錢）　炙殭蠶（三錢）　陳廣皮（一錢）　生赤芍（三錢）　銀州柴胡（一錢）　炙甲片（一錢）

外用十將丹、平安散、陽和膏。


二診　前投益氣消托之劑，肝疽腫硬疼痛，較前大減，可望消散。
惟神疲肢倦，形肉削瘦，脈象濡軟，氣血兩虧，痰濕未能盡化。
既見效機，仍守原意出入。


生黃耆（六錢）　雲茯苓（三錢）　川象貝（各二錢）　杜赤豆（一兩）　全當歸（三錢）　生草節（六分）　紫丹參（二錢）　生苡仁（四錢）　生赤芍（三錢）　陳廣皮（一錢）　鮮荷葉（一角）


<h3>肺疽</h3>
王右　肺疽已成，漫腫如盆，疼痛不已，胸悶氣結，汗多肢冷，脈象濡細。
初由風邪痰瘀，蘊結肺俞，繼則釀膿，肺炎葉舉，清肅之令不得下行，頗慮正不支持，致虛脫之變！勉擬扶正托毒，清肺化痰，盡人力以冀天眷耳。


生黃耆（四錢）　抱茯神（三錢）　京赤芍（二錢）　絲瓜絡（二錢）　生草節（八分）　炙遠志肉（一錢）　象貝母（三錢）　冬瓜子（二錢）　苦桔梗（一錢）　全當歸（二錢）　炙殭蠶（三錢）　栝蔞皮（二錢）　水炙桑皮（二錢）


<h3>鼻痔</h3>
傅右　陽明濕濁上升，鼻痔壅塞，頭目不清，畏風怯冷，肢體作酸，肺胃氣虛。
擬營衛並調，兼肅肺胃。


潞黨參（一錢五分）　全當歸（二錢）　大白芍（一錢五分）　陳辛夷（八分）　蒼耳子（一錢五分）　大川芎（八分）　藿香梗（一錢五分）　雲茯苓（三錢）　生白朮（一錢）　陳廣皮（一錢）　煨姜（二片）

外用柳花散，麻油調揉。



<h3>鼻疳</h3>
賈左　肺胃積熱，釀成鼻疳，迎香腐缺，鼻準已塌，內外之腫不消，防其崩陷。
擬再造散加減。


羚羊尖（另煎汁沖服，一錢）　大麥冬（三錢）　天花粉（三錢）　京玄參（二錢）　京赤芍（二錢）　酒炒黃芩（一錢）　寒水石（三錢）　連翹殼（三錢）　大貝母（三錢）　夏枯草（二錢）　鮮竹葉（三十片）　干蘆根（去節，一兩）

外用治疳結毒靈藥。



<h3>疔瘡</h3>
李右　掌心疔頂雖潰，未曾得膿，四圍腫硬疼痛，濕火蘊結，血凝毒滯，症勢非輕。
急擬清解托毒。


甘菊花（五錢）　地丁草（三錢）　京赤芍（二錢）　薄荷葉（八分）　生草節（六分）　大貝母（三錢）　炙殭蠶（三錢）　金銀花（三錢）　連翹殼（三錢）　草河車（一錢五分）　絲瓜絡（二錢）

外科蟾酥丸（開水化服，二粒）

外用九黃丹、太乙膏，四周用玉露散、菊花露調敷。



<h3>濕瘡</h3>
徐左　濕瘰發於遍體，浸淫作癢，延今已久。
血虛生熱生風，脾弱生濕，風濕熱蘊蒸於脾肺兩經也。
姑擬清營祛風，而化濕熱。


淨蟬衣（八分）　小生地（四錢）　粉丹皮（一錢五分）　肥玉竹（三錢）　茯苓皮（三錢）　通草（八分）　六一散（包，三錢）　苦參片（一錢五分）　綠豆衣（三錢）

外用皮脂散，麻油調敷。



<h3>痔瘡</h3>
吳左　外痔焮痛已止，脫肛未收。
氣虛不能收攝，陰虛濕熱下注，大腸不清，傳導變化乏力，苔薄膩，脈濡滑。
姑擬補中益氣，育陰清化。


米炒南沙參（二錢）　蜜炙升麻（五分）　清炙黃耆（二錢）　炒扁豆衣（三錢）　朱茯神（三錢）　水炙桑葉（三錢）　淨槐米（包，三錢）　生白朮（二錢）　土炒當歸（三錢）　杜赤豆（一兩）　灶心黃土（一兩，荷葉包，煎湯代水）

潘左　外痔焮痛，脫肛便血，氣陰兩虛，大腸濕熱留戀，今擬調益氣陰，清化濕熱。


細生地（四錢）　粉丹皮（一錢五分）　京赤芍（二錢）　淨槐米（包，三錢）　抱茯神（三錢）　地榆炭（三錢）　臟連丸（包，一錢）　橘白絡（各一錢）　生苡仁（三錢）　全當歸（二錢）　杜赤豆（一兩）　乾柿餅（三錢）

外用黃連膏。



<h3>縮腳陰痰</h3>
高右　傷筋起見，變為縮腳陰痰，頂雖潰，未嘗得膿，根腳腫硬疼痛，痛引少腹，小溲不利，腑行燥結，身熱晚甚，口有甜味，舌苔薄膩，脈象濡滑。
蘊濕縮瘀，凝結厥陰之絡，營衛不從，症屬纏綿。
姑擬益氣托毒，化濕通絡。


生黃耆（三錢）　茯苓皮（三錢）　炙甲片（一錢）　清水豆卷（四錢）　當歸尾（三錢）　福澤瀉（一錢五分）　澤蘭葉（一錢五分）　光杏仁（三錢）　桃仁泥（一錢五分）　赤芍藥（二錢）　通草（八分）　象貝母（三錢）　蘇木（一錢五分）　陳廣皮（一錢）

外用九黃丹、陽和膏，並用金箍散、沖和膏，敷其四周。


二診　傷筋起見，變為縮腳陰痰，腫硬疼痛，連及少腹，咳嗽則痛更甚，小溲不利，身熱晚甚，舌苔薄膩。
蘊濕凝結厥陰之絡，營衛不從，纏綿之症。
再擬和營去瘀，化濕通絡。


清水豆卷（四錢）　藏紅花（八分）　福澤瀉（一錢五分）　通草（八分）　當歸尾（三錢）　桃仁泥（一錢五分）　黑白醜（各八分）　澤蘭葉（一錢五分）　生赤芍（三錢）　連皮苓（四錢）　炙甲片（八分）　大貝母（三錢）　蘇木（一錢五分）　醒消丸（吞服，一錢）

三診　縮腳陰痰，腫硬疼痛，上及少腹，下及腿側，皮色不變，右足曲而不伸，寒熱晚甚，舌苔薄膩，脈弦小而遲。
寒濕痰瘀，凝結厥陰之絡，營衛不從，纏綿之症也。
今擬陽和湯加減，溫化消解，冀望轉陰為陽，始能出險入夷。


淨麻黃（三分）　大熟地（四錢，二味同搗）　肉桂心（五分）　生草節（一錢）　炮薑炭（五分）　銀柴胡（一錢）　白芥子（炒研，三錢）　鹿角膠（陳酒化沖服，二錢）　醒消丸（吞服，一錢）


<h2>膏方</h2>
徐先生　精氣神者，人身之三寶也。

論先天之生化，則精生氣，氣生神；論後天之運用，則神役氣，氣役精。
人身五臟，各有所藏，心藏神，腎藏精，精藏於腎，而主於心，心君泰然，腎精不動，是為平人。
尊體氣陰兩虧，坎離失濟，心虛易動，腎虛不藏，神動於中，精馳於下，此夢遺舊恙所由起也。
遞進膏滋，遺泄漸減，藥能應手，未始無功。
惟是補牢已晚，亡羊難復，久遺之後，腎陰大傷。
腎者主骨，骨中有髓，腎之精也。

腰為腎之外候，脊乃腎之道路，腎精走失，骨髓空虛，脊痛腰痠，在所必見。
肝為乙木，中寄陽魂，膽為甲木，內含相火。
腎水既虧，豈能涵木，木失所養，水走火飛，相火不能潛藏，肝陽易於上亢。
清空不空，則為頭眩；清竅阻塞，則為耳鳴。
陰虛於下，火浮於上，上實下虛，亦勢所必然矣。
症勢各類，治本一途，挈要提綱，補精為重。
補精必安其神，安神必益其氣，治病必求其本也。
壯水以涵其木，滋陰以潛其陽，子虛補母，乃古法也。
仍宗前意，再訂新方，補氣安神，育陰固攝，仿乙癸同源之治，為坎離固濟之謀，復入血肉有情，填益精髓，復元精之走失，補奇脈之空虛，為日就月將之功，作一勞永逸之計。
是否有當，即正高明。


臺參鬚（一兩五錢）　潞黨參（三兩）　大熟地（砂仁拌，六兩）　炙綿耆（四兩）　炒淮藥（二兩）　）朱茯神（三兩）　酸棗仁（三兩）　炙遠志肉（一兩）　清炙草（六錢）　明天冬（二兩）　大麥冬（二兩）　厚杜仲（鹽水炒，三兩）　甘杞子（二兩）　川斷肉（鹽水炒，二兩）　桑椹子（三兩）　制首烏（四兩）　陳廣皮（一兩）　仙半夏（二兩）　北秫米（炒，包，三兩）　寧子淡（四兩）　煅牡蠣（四兩）　紫貝齒（四兩）　紫石英（三兩）　胡桃肉（鹽水炒，去紫衣，二十枚）　五味子（六錢）　金櫻子（包，一兩）　剪芡實（三兩）　川黃柏（一兩）　熟女貞（二兩）　豬脊髓（酒洗，二十條）　紅棗（四兩）　鰾膠（二兩，溶化收膏）

上藥煎四次，取濃汁，加龜版膠四兩，清阿膠四兩，

均用陳酒燉烊，再將鰾膠和入，白文冰半斤溶化收成膏。
每早晚各服二匙，均用開水化服。
如遇傷風停滯等症，暫緩再服可也。


羅先生　始患痔漏，繼則不寐，痔漏傷陰，陰傷及氣，氣陰不足，氣不能配陽，陰虛及陽，故為不寐。

不寐之因甚多，而大要不外乎心腎。
離中一陰，是為陰根，陰根下降，是生水精。
坎中一陽，是為陽根，陽根上升，則為火母。
坎離交濟，水火協和，陽入於陰則為寐，陽出於陰則為寤也。
腎陰不足，水不濟火，心火不能下通於腎，腎陰不能上濟於心，陽精不升，水精不降，陰陽不交，則為不寐，此不寐之本也。
肝為乙木，內寄陽魂，膽為甲木，內含相火。

平人夜寐，魂歸於肝，陽藏於陰也。
腎陰虧耗，水不涵木，肝不能藏其陽魂，膽不能秘其相火，神驚火浮，亦為不寐，此不寐之兼見也。
離處中宮，坎居下極，位乎中而職司升降者脾胃也。
胃以通為補，脾以健為運，胃失流通，中宮阻塞，不能職司升降，上下之路隔絕，欲求心腎之交，不亦難乎。
故經云：胃不和則臥不安，胃不和者，不寐之標也。
道書云：離為中女，坎為中男，而為之媒介者坤土也，是為黃婆，其斯之謂乎。
錯綜各說，奇偶制方，益氣以吸陽根，育陰以滋水母，升戊降己，取坎填離，益氣即所以安神，育陰亦兼能涵木，標本同治，以希弋獲，是否有當，即正高明。


清炙黃耆（四兩）　上潞黨參（四兩）　仙半夏（二兩）　大生地（四兩）　抱茯神（硃砂拌，三兩）　大熟地（四兩）　炙遠志肉（一兩）　清炙草（六錢）　酸棗仁（三兩）　北秫米（包）（三兩）　明天冬（一兩五錢）　大麥冬（一兩五錢）　炒淮藥（二兩）　甘杞子（二兩）　生牡蠣（四兩）　廣橘白（一兩）　白歸身（三兩）　大白芍（三兩）　花龍骨（二兩）　青龍齒（二兩）　紫石英（三兩）　炙鱉甲（三兩）　川石斛（三兩）　馬料豆（三兩）　潼蒺藜（三兩）　紫丹參（二兩）　川貝母（二兩，去心另研末收膏）　制首烏（六兩）　合歡花（一兩五錢）　蓮子（二兩）　紅棗（六兩）　雞子黃（十枚，另打攪收膏）

上藥煎四次，取濃汁，加龜版膏（四兩），清阿膠（四兩），均用陳酒燉化，白冰糖半斤溶化。
再將川貝、雞子黃，依次加入，攪和收膏。
每早晚各服二匙，均用白開水沖服。
如遇傷風停滯等症，暫緩再服可也。


張先生　每冬必咳，氣急不平，天暖則輕，遇寒則甚，此陽虛留飲為患也。

陽為天道，陰為地道，人生賤陰而貴陽。
經云：陽氣者，若天與日，失其所則折壽而不彰。
素體陽虛，脾腎兩病，腎虛水泛，脾虛濕聚，水濕停留，積生痰飲，年深不化，盤踞成窠，阻塞氣機，據為山險。
上礙肺金右降之路，下啟沖氣上逆之機，不降不納，遂為氣急。
飲為陰邪，遇寒則陰從陽屬，虎借風威，遇暖則陰弱陽強，邪勢漸殺矣。
痰飲生源於土濕，土濕本源於水寒，欲化其痰，先燥土濕，欲燥土濕，先溫水寒，書所謂外飲治脾，內飲治腎也。

肺主氣，胃為化氣之源，腎為納氣之窟。
肺之不降，責之腎納，腎之不納，責之火衰。
欲降其肺，先和其胃，欲納其腎，先溫其陽，書所謂上喘治肺，下喘治腎是也。
症屬陽虛，藥宜溫補。
今擬溫腎納氣，溫腎則所以強脾，和胃降逆，和胃功兼肅肺。
但得土溫水暖，飲無由生，胃降金清，氣當不逆，氣平飲化，咳自愈矣。
症涉根本，藥非一蹴能治，仿前賢方乃三思而定，略述病由，以便裁奪。


別直參（三兩）　雲茯苓（四兩）　潛於術（三兩）　清炙黃耆（三兩）　清炙草（八錢）　炙遠志肉（一兩）　大熟地（四兩）　川桂枝（六錢）　五味子（八錢，淡乾薑四錢同搗）　熟附塊（一兩）　川貝母（三兩）　甜光杏（三兩）　蛤蚧尾（酒洗，五對）　砂仁末（八錢）　範志曲（三兩）　陳廣皮（一兩）　仙半夏（三兩）　旋覆花（包，一兩五錢）　代赭石（煅，四兩）　補骨脂（二兩）　核桃肉（二十枚，二味拌炒）　炙白蘇子（二兩）　淮山藥（三兩）　山萸肉（三兩）　福澤瀉（一兩五錢）　厚杜仲（三兩）　川斷肉（三兩）　甘杞子（三兩）

上藥煎四次，取極濃汁，加鹿角膠（四兩），龜版膠（四兩），均用陳酒燉烊，白冰糖（半斤），溶化收膏。
每早服（三錢），臨臥時服（三錢），均用開水沖服。
如遇傷風停滯等，暫緩再服可也。


<script src='https://williamkpchan.github.io/LibDocs/readbook.js'></script>
<script>
var lazyLoadInstance = new LazyLoad({
    elements_selector: ".lazy"
    // ... more custom settings?
});
</script>
</pre></body></html>
