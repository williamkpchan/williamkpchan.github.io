<base target="_blank"><html><head><title>本草彙言</title>
<meta http-equiv="Content-Type" content="text/html; charset=utf-8">
<meta name="viewport" content="width=device-width, initial-scale=1" />
<link rel="stylesheet" href="https://williamkpchan.github.io/maincss.css">
<script src="https://ajax.googleapis.com/ajax/libs/jquery/1.5/jquery.js"></script>
<script src="https://williamkpchan.github.io/lazyload.min.js"></script>
<script type='text/javascript' src='https://williamkpchan.github.io/mainscript.js'></script>
<script src="https://williamkpchan.github.io/commonfunctions.js"></script>
<script src="https://d3js.org/d3.v4.min.js"></script>

<script>
  var showTopicNumber = true;
  var bookid = "本草彙言"
  var markerName = "h2, h3"
</script>
<style>
body{width:80%;margin-left: 10%; font-size:22px;}
h1, h2 {color: gold;}
strong {color: orange;}
pre{width:100%;}
img {max-width:90%; display: inline-block; margin-top: 2%;margin-bottom: 1%; border-radius:3px; background-color:#044;}
</style></head><body onkeypress="chkKey()"><center>
<h1>本草彙言</h1>
<a href="#mustWatch" class="red goldbs" target="_self">Must Watch!</a>
<br><br>
<div id="toc"></div></center>
<br><br>
<div id="mustWatch"><center><span class="red">MustWatch</span></center><br>
</div>
<pre>
<br>
<br>

<h2><span class="orange">本草彙言</span></h2>
作者 倪朱謨 明朝 元1619年
底本《繪圖本草綱目彙言》，清順治二年有文堂刻本（<a href="https://lccn.loc.gov/2012402979">美國國會圖書館藏本</a>）；<a href="https://ctext.org/library.pl?if=gb&amp;res=2647">北京大學圖書館掃描本</a>
<h2><span class="orange">序</span></h2>
醫雖方術，其原實與六經相表裡，六經始《羲》、《易》，次二典，而《農黃》、〈本經》、《靈》、《素》介在《書》、《易》之間，醫固聖人所始謀也。
《易》類萬物之情，《詩》多識鳥獸草木，在六經，已寓有本草，儒者烏可不深求其義乎？本草數十家，類皆名儒績學之所為。
自陶隱居著《別錄》，唐高宗因之，命李英公、蘇長史、長孫太尉等幾經區訂，世號《唐本草》；宋復因之，而為盧學士之《開寶》、掌秘閣之《嘉祐》、蘇博士之《圖經》，咨諏辯論，日以明備。
其時纂輯者，非元老勳碩，則館閣英賢，誠重之也。

然以詔命崇巍，輶軒通徹，搜採考證，較易為功。
若夫身伏衡茅，業專帖括，以膏火之餘功，探蒼黃之紛賾，自非超識研幾，未可以語此也。
侄孫純寓縫掖，英年埋頭場屋，獨能兼通物性，索攬軒岐，參綜條貫，不漏不紊，而且繁者殳之，闕者補之，紕者正之，微者闡之。
編成，命之曰《匯言》。

參之乎人，與李瀕湖之《綱目》、陳月明之《蒙荃》、繆仲淳之《經疏》，角立並峙，於以羽翼前人，啟迪來者。
厥功懋焉，故樂而為之序。

時
天啟甲子陽月
賜進士第
經筵展書纂修
記注翰林院編修叔祖
元璐撰並書

<u>大清順治乙酉冬仲重摹</u>
<h2><span class="orange">師資姓氏</span></h2>
馬瑞雲（更生　仁和，）　王紹隆（繼鼎　徽州，）　繆仲淳（希雍東吳，）盧不遠（復　錢塘，）　方龍潭（谷　徽州，）　葉振華（春明　金華，）　張卿子（遂（原脫，據《中國曆代醫家傳錄》補。）
成　餘姚，）盧子繇（之頤　錢塘，）　潘碩甫（汝楫　仁和，）　邵繩山（毓璧　紹興，）　陳芝先（石芹　杭州，）　黑天霞（見龍　薊州。）

<h2><span class="orange">同社姓氏</span></h2>
林山公（調元　松江，）　陳象先（嘉相　杭州，）　馬繼高（登風　紹興，）　魯當垣（國正　寧波，）　高元鼎（一夔　丹徒，）　許長如（恆　仁和，）　瞿秉元（文成　仁和，）　鄭子來（元復　仁和，）　魏景山（國士　紹興，）　梁心如（潞　湖州，）　茹日江（拱宸　紹興，）　顧汝琳（國實　無錫，）　金靈昭（兆麟　錢塘，）　程君安（方冊　徽州，）　釋臨水（道濟　揚州，）方益明（有恆　徽州，）　耿長生（光宸　北直，）　朱東生（寅　仁和，）　馬少川（千里　於潛，）　李秋江（應玉　金華，）　楊太和（長春　杭州，）　蘇水門（起蛟　晉江，）　陸杏園（先春　錢塘，）　白尚之（聯捷　杭州，）　張仰垣（斐　錢塘，）　繆仲平（麓　南直，）　沈瑞子（□　錢塘，）　宋正泉（起鱗　嚴州，）　王紹泉（顯祖　天台，）　張少懷（志仁　富陽，）　莫士行（之鼎　嘉興，）　夏碧潭（澄　分水，）　計日聞（大成　泰順，）　沈起愚（良知　錢塘，）　姚斐成（雯　嘉興，）　沈拜可（成長　錢塘，）　保心宇（延齡　錢塘，）　陸平林（瑚璉　杭州，）　楊思山（慎可　海寧，）　吳養元（之相　仁和，）　江春野（如錦　徽州，）　葛小溪（去藤　奉化，）　黃正暘（旭　會稽，）　周士和（世翰　敘州，）　蔡心吾（國傑　仁和，）　李仁甫（恆學　仁和，）湯濟安（治平　仁和，）　陳五占（奇　贛州，）　楊小江（先春　寧波，）　金自恆（與時　孝豐，）　門吉士（洞啟　順天，）　須四可（明德　杭州，）　王景雲（天錦　仁和，）　韋心庵（三成　揚州，）　趙天民（治　錢塘，）　江魯陶（元機　仁和，）　祝多士（文斯　仁和，）　王大生（永年　蘇州，）　金山臺（國鼎　天津，）邵行甫（必　錢塘，）　王嘉生（元金　成都，）　周志含（文緒　杭州，）　陳一齋（齊　永嘉，）　詹沛寰（文生　錢塘，）　劉默齋（應乾　杭州，）　梅高士（一林　德興，）　釋冷庵（朽心　錢塘，）　費五星（之達　崑山，）　何其玉（可則　仁和，）　沈孔庭（效賢　仁和，）　苗天秀（立德　陝西，）　倪九暘（志和　錢塘，）　茹貞仲（之憲　紹興，）　方吉人（天士　徽州，）　米振斯（恆文　順天，）　桂谷溪（如金　杭州，）　姚斐士（雲章　徽州，）　陳月坡（瑤國　仁和，）　童玉峰（天成　河南，）　王少宇（國華　仁和，）　沈則施（公岐　錢塘，）　樓渠泉（大澮　金華，）　陳泗水（大鼎　錢塘，）　楊啟平（永安　鳳翔，）　姜月峰（汝桂　錢塘，）　龔矞雲（之鼎　上海，）　葛風寰（霖　富陽，）　姚日章（之斐　徽州，）　閔效軒（王輅　紹興，）　門吉生（有道　順天，）　伍少山（福　陝西，）　王嘉土（志學　錢塘，）　王明源（道子　處州，）　桂谷山（如玉　杭州，）　詹潤寰（沛生　開封，）　楊月江（燈　麗水，）　門國士（一忠　順天，）　皮正東（啟寅　順天，）　梅青子（隱　樂清，）　趙天生（德裕　杭州，）　桂汝薪（連成　杭州，）　王寧字（國楨　杭州，）　王景明（昭世　杭州，）　湯濟時（奏平　杭州，）　楊小江（大生　麗水，）　林完仲（如杏　杭州，）　苟濟川（完教　陝西，）　沈志所（斐　杭州，）　東朴子（開峰　丹陽，）　成治安（三策　杭州，）　薛宜生（大觀　杭州，）　陶起凡（萬化　紹興，）　聞人氏（道臣　錢塘，）　薛膚泉（巨源　新城，）　李伯仁（恆一　杭州，）　薛仁宇（存仁　杭州，）　祝登山（觀濤　仁和，）　酈鹿江（恆世　紹興，）　張侍峰（聯登　杭州，）　吳涵宇（沛生　徽州，）　林介伯（普成　杭州，）　邵起寰（一明　仁和，）　陳羽陵（宗文　錢塘，）　皇甫心如（臣　杭州，）　張龍泉（濟成　杭州，）　朱寰宇（之仁　杭州，）　範玉成（涵一　寧波，）　周完初（維新　錢塘，）　張盛吾（必顯　桐鄉，）　邢元壁（五瑞　錢塘，）　顧朽匏（尚　杭州，）　陳赤葵（丹　錢塘，）　趙弘達（伯升　仁和，）　車體和（志遠　仁和，）　沈定白（公葉　錢塘，）　張相如（世臣　錢塘。）
諸賢產自南北，皆萬曆時人，一時名俊耆儒深明於醫者，（朱）遍遊遐方，登堂請教，蒙賜精義，彙集成書，名曰《本草匯言》，臺號、臺諱逐條填注，今總錄於首章，以志源流，知所自來者。
<h2><span class="orange">凡例八則</span></h2>
一，是書先尊《神農本經》，次錄陶弘景《別錄》，次《唐本草》、唐《新定本草》，次甄權《藥性本草》，次孫思邈《千金·食治》，次陳藏器《本草拾遺》，次《蜀昶本草》，次宋《開寶本草》，次宋《嘉祐本草》，次《日華本草》，次東垣《用藥法象》，次丹溪《衍義補遺》，以至會編《蒙筌》，並元、明舊本，不下四十餘種，最後李氏萍湖《本草綱目》。
該博倍於前人，第書中兼收並列，已盡辨別之功。
後賢證驗確論，每多重載。
（謨）更加甄羅補訂，刪繁去冗，僭曰《匯言》，志核也，志純也。

一，本草諸書，可云淵廣，然歷考之，主其說而古今人有不然者，是知用藥之神妙，非可執一，不容顢頇弗辯也。
謨搜輯往代名言，庶無滲漏，復自周遊省直，於部邑市廛，幽巖隱谷之間，遍訪耆宿，登堂請益，採其昔所未詳，今所屢驗者，一一核載，校李氏原本，稍有減增，用供國手之取裁，殊有大裨云。
一，論藥集方，必見諸古本有據，時賢有驗者，方敢信從。
每論每方，必注姓氏、出處，公諸天下。

猶恐字有訛脫貽誤於人，復再三考訂而存之締，觀旁註略見苦心，至於芟繁汰復，尤不待言。
一，藥品既詳辯其味、其氣、其性之有毒無毒，力之升降浮沉，入某經，列於首條。
次載生成出處，何時發生，何時收聚形，與何藥相似。
搜訂前言真確有據，仍列前人姓氏，廣《綱目》之未備者殊多。

一，本草諸書先敘氣味、陰陽、升降，莫不亟言主治，但云主治者，必出於獨斷獨用乃可。
是書備引古今名家，未拘一說，故不得直標主治二字。
觀其主論處方，即可以意消息之。
庶一藥不執於一說，不滯於一用，而化裁出焉，識者鑑之。

一，凡藥治病有所宜者，必有所忌者，取所宜而不知所忌，以致愈而復發，發而轉劇，或別變他證者，往往有焉。
茲列其宜，必詳陳其忌，可為取捨之淮。
一，神農嘗百草而定藥，故其書曰本草，意必先以草為正嗣，後果、木、金、石、禽、魚等類繼之，故集中先列草部，然取藥求其切於治病耳，方士家謂可以供爐鼎服食，如先賢韓柳歷陳服鍾乳金丹之誤，不止一人，下及砒石可化熱痰，生漆可補腦髓，一切荒誕之談誤聽之，而橫夭者多矣，概屏不錄，所以正道術，辟邪說也。
一，集古今原本，無取卮詞失實，然《綱目》臚列繁碎，難於記誦，集中俱融貫為章句，可讀可記，不致顧此失彼，神而明之，於是乎在。

<h2><span class="orange">卷之一</span></h2>
<h2><span class="brown">草部（山草類）</span></h2>
<h3> - 葳蕤</h3>
氣味甘平，無毒。

可升可降，陽中陰也。
《別錄》曰：生太山山谷，及滁州、舒州、漢中、均州、江浙隨處山中多有。
春生苗，莖強直，似竹有節，故名玉竹。
葉亦如竹，兩兩相值，葉端有黃色斑點。

三月開青花，結實如珠。
根大如指，長尺許，橫行如獲根，及菖蒲節，平直多脂潤，雖燥亦柔，須節繁密，宛如冠纓下垂之綏，而有威儀之象。
凡羽蓋族旗之纓綏，皆像葳蕤是矣。
又《瑞應圖》云：王者禮備，則葳蕤生於殿前，威儀之義，於此可見。

修治，洗淨暴乾用。
又按：《本經》有女萎，無葳蕤。
《別錄》有葳蕤，無女萎。
然女萎系蔓草，另是一物也。

二物形相似，但葳蕤節有毛莖斑，葉尖處有小黃點為異，性亦相似，而稍有別者。
治泄瀉洞下，霍亂腸鳴遊氣上下。
女萎之功，特於葳蕤爾。
<u>葳蕤</u>　祛風濕（《別錄》），益筋脈（《本經》），補虛羸（《日華子》）之藥也。

主中風暴熱（林山公稿），四肢拘攣，或頭風淫目，淚流眥爛，或傷寒風濕，自汗身重，語言難出，或寒熱痁瘧，形神勞損。
凡一切元虛不足之人，兼挾外邪風濕迷留之證（方龍潭），用代參耆，不寒不燥，大有殊功。
不止於去風濕、益筋脈而已也。
王紹隆先生曰：葳蕤性本醇良，氣味平緩，稟天地清和之氣，而得稼稿之甘者也。

故《農皇經》所主中風暴熱，不能動搖，跌筋結肉，諸不足證，此養營益精，潤澤血氣之驗也。
外而目痛眥爛，淚出面皯諸疾，鹹得奏功，駐顏輕身，不老而仙，良有以也。
繆仲淳先生曰：性稟醇和，如盛德君子，無往不利，故可資其利用而不窮，正如斯藥之能補益藏府，滋養血氣，根本既治，余疾自除矣。
純而不駁，和而不偏，有益無損之藥也。

<u>集方</u>　姜士農《本經錄》：治中風暴熱，四肢拘攣，不能轉動。
用葳蕤一兩，黃耆、當歸各五錢，膽星、天麻各三錢。
水煎服。
《別錄》方：治頭風淫目、淚流眥爛，或赤眼澀痛。

用葳蕤三錢，白芍藥、防風、天麻各二錢，羌活、當歸、川芎、甘菊花各一錢。
水煎服，並熏洗。
仲景方逸：治傷寒風溫，自汗身重，語言難出，或多汗亡陽，手足搐搦，筋惕肉瞤等證。
用葳蕤一兩，黃耆、人參、白朮各五錢，防風、半夏各二錢。

水煎服。
如多汗亡陽，加乾薑、附子各三錢；熱不退，加柴胡一錢五分。
《吳仲涵手集）：治久瘧元氣虛損，愈發愈劇。
用葳蕤一兩，人參、白朮各五錢，附子、懷熟地各三錢，半夏、牛膝、龜甲、何首烏各二錢。

水煎服。
《聖惠方》：治小便卒然成淋，澀脹不通。
用葳蕤一兩，芭蕉根二兩。
水五大碗，煎半服。

《聖濟總錄》：治小兒癇病後，身面虛腫。
用葳蕤、茯苓各三錢，龍膽草一錢。
水煎服。
（龔小山方：）治熱痹，四肢風軟無力。

用葳蕤、防風、黃耆、枸杞子各四兩，真羌活一兩。
俱炒熱，浸酒飲，如不飲酒者，分作十帖，水煎服。
<h3> - 人參</h3>
味甘微苦，氣溫，無毒。

入肺脾二經。
李時珍曰：人參年深者，根如人形，故謂之人寢，因字繁故以參字代之。
其在五參，色黃屬土而補脾胃。
生陰血故有黃參、血參之名。

《春秋運鬥樞》云：搖光散而為人參，人君廢山瀆之利，則搖光不明，人參不生。
《別錄》曰：人參生上黨山谷，及遼東，或生邯鄲、百濟、潞州、太行、紫團山，今沁州、遼州、澤州、箕州、平州、易州、檀州、函州、媯州、幷州並出人參，蓋其山皆與太行連接故也。
蘇氏曰：人參生於深山，背陽向陰，近□漆樹下濕潤處，下有人參則上有紫氣。
春生苗，四五相對。

一莖直上，一椏五葉，四五年後生兩椏，至十年後生三槓，年深者生四椏，各五葉，中心生一莖，俗名百尺杵。
三、四月作蕊如絲，開花紫白色，細小如粟，秋後結子，或七八枚如大豆，生青熟紅，自落，秋冬採根，堅實堪用。
泰山出者，葉乾青，根白，殊別。
江淮間出一種土人參，苗長一二尺，葉如匙而小，與桔梗相似，葉對生，生五、七節，根亦如桔梗而柔，味極甘美。

秋生紫花，又帶青色。
初冬採根，土人或用之。
　陳氏曰：紫團參，色紫，形稍扁；百濟參，堅白且圓，俗名白條參，又名羊角參。
遼東參，黃潤，纖長，有須，俗名黃參。

高麗參，微紫體虛。
新羅參，色黃味薄。
　上黨，今潞州也，民以人參為地方害，不復採取。
今所用者，皆是遼參。

其高麗、百濟、新羅三國，今皆屬於朝鮮矣，其參猶來中國互市。
亦可用收子，於十月下種，如種菜法。
秋冬採者，堅實；春夏採者，虛軟。
非地有虛實也。

遼參連皮者，黃潤，色如防風，去皮者，堅白如粉，偽者嘗以沙參、薺苨、桔梗採根造作亂之。
但沙參體虛無心而味淡，薺苨體虛無心而味甘，桔梗體堅有心而味苦，人參體實有心而味甘微苦，自有餘味。
　宋·蘇頌《圖經本草》所云：潞州者三椏五葉；其滁州者，乃沙參之苗葉；沁州、兗州者，皆薺苨之苗葉，所云江淮土人參者，亦薺苨也。
　人參生時背陽向陰，故不喜見風日，見風日則易蛀。

惟納新瓦器中密封，可經年不損，或用華陰細辛與參相間，收之不蛀不壞。
凡使以銅刀切片用。
<u>人參</u>　補氣生血，助津養神（張元素）之藥也。
故真氣衰弱（陳象先稿），短促虛喘，以此補之。

如榮衛空虛，用之可治也。
精神散亂，魂魄飛揚，以此斂之。
如陽亡陰脫，用之可回也。
驚悸怔忡，健忘恍惚，以此寧之。

如心志懶怯，用之可壯也。
元神不足，虛羸乏力，以此培之。
如中氣衰陷，用之可升也。
又若汗下過多，津液失守，用之可以生津而止渴。

脾胃衰薄，飲食減常，或吐或嘔，用之可以和中而健脾。
小兒痘瘡灰白倒陷，用之可以起痘而行漿。
婦人產理失順，用力過度，用之可以益氣而達產。
若久病元虛，六脈空大者；吐血過多，面色痿白者；瘧痢日久，精神萎頓者；中熱傷暑，汗竭神疲者；血崩潰亂，身寒脈微者；內傷傷寒，邪實正虛者；風虛眼黑，旋暈卒倒者，皆可用也。

如《本草》所云，補益之外，又能除邪氣（繆仲淳），破堅積者何耶。
觀邪氣之所以留而不去者，無他由，真氣虛，則不能敵，故留連而不解也。
茲得補而真元充實，則邪自不容，譬如君子當陽，則小人自退矣。
破堅積者，亦由真氣不足，則不能健行而磨物，日積月累，遂成堅積。

譬夫磨孔納物，無力則不轉，不轉則物停積矣。
脾主運化，真陽之氣回，脾強而能消，又何堅積之不磨哉。
（李時珍按：）仲景云病人亡血亡汗，身熱脈沉遲者，倍加人參。
古人以血脫者，宜益氣。

蓋血不自生，須得生陽氣之藥乃生。
《素問》言無陽，則陰無以生；無陰，則陽無以化。
人參能補氣，故血虛者，宜用之也。
又東垣以相火乘脾，身熱而煩，氣高而喘，頭痛而渴，脈洪而大者，用人參佐黃柏。

又孫真人治夏月熱傷元氣，汗大泄，欲成痿厥者，用人參、麥冬、五味，以瀉熱火而救金水，此皆補天元之真氣，非補熱火也。
又白飛霞以人參煉膏服，回元氣於無何有之鄉，若氣虛有火者，合天門冬膏，時服之。
又王安道謂人參、黃耆、甘草乃甘溫，除大熱，瀉陰火，補元氣，亦為瘡毒膿潰聖藥，此皆神而明之，配合得宜者也。
凡人面白、面黃、面青黧悴者，皆脾肺腎氣不足，可用也；面赤、面黑，氣壯神強者，不可用也。

脈之浮而芤，虛、澀、大、遲、緩、無力，沉而遲、澀、細、弱、結、代、無力者，皆虛而不足，可用也；若弦、長、緊、實、滑、數、有力者，皆火鬱內實，不可用也。
潔古謂喘嗽勿用者，痰實氣壅之喘也；若腎虛氣短喘促者，必用也。
仲景謂肺寒而咳勿用者，寒裹熱邪，痰壅在肺之咳也；若自汗惡寒而咳者，必用也。
東垣謂久病鬱熱在肺勿用者，乃火鬱於內，宜發不宜補也。

若肺虛火旺；氣短自汗者，必用也。
丹溪言諸痛不可驟用者，乃邪氣方銳，宜散不宜補也。
若裡虛吐利，及久病胃弱，虛痛喜按者，必用也。
如此推詳，則人參之可用不可用，思過半矣。

繆仲淳先生云：論人參功能之廣，不可盡述。
第其性亦有所不宜用者。
世之錄其長者，或遺其短，摘其瑕者，並棄其瑜，是以或當用而後時，或非宜而妄投，不蒙其利，徒見其害。
二者之誤，其失則一，遂使良藥不見信於世，粗工互騰其口說，惜哉！豈知人參，本補五藏真陽之氣者也。

若夫虛羸尫怯，勞役飢飽所傷，努力失血，以致陽氣短乏，陷入陰分，發熱倦怠，四肢無力，或中熱傷暑，暑傷氣，無氣以動，或嘔吐泄瀉，胃弱不能食，脾虛不磨食，或真陽衰少，腎氣乏絕，陽道不舉，完穀不化，下利清水，中風失音，產後血崩，小兒慢驚，吐瀉不止，痘後氣虛潰瘍、長肉等證，投之靡不立效。
惟不利於肺家有熱，咳嗽吐痰，吐血、衄血、齒衄，內熱骨蒸勞瘵，陰虛火動之候。
蓋肺者，華蓋之藏也，位乎上，象天屬金，喜清肅而惡煩熱，真氣無虧，則寧謐清淨，以受生氣之熏蒸，而朝百脈。
苟縱恣情欲，虧損真陰，火空則發，熱起於下，炎爍乎上，則肺先受之。

火乃肺之賊邪，邪氣勝則實，實則肺熱鬱結為痰，喉癢而發嗽，血熱妄行，溢出上竅。
王好古所謂肺熱還傷肺是已。
又有痧𤺋初發，身雖熱而斑點未形，傷寒始作，形證未定，而邪熱方熾，若誤投之，鮮克免者。
可不戒哉！可不慎哉！

盧不遠先生曰：人參功力，安定精神魂魄意志，於倉忙紛亂之際，轉危為安，定亡為存。
經云：人身衛氣，日行陽道則寤，夜入五藏則寐。
則凡病劇張惶不能假寐者，人參入口，便得安寢，此即入藏養陰，安精神，定魂魄之外徵矣。
金靈昭先生云：以言乎天，則得生生升發之氣；以言乎地，則得清陽至和之質；以言乎人，故能回元氣於垂絕，卻虛邪於俄頃，養人身臟腑氣血肉液之精。

參兩間而合人叄之，故曰人參。
<u>集方</u>　（下一十四方俱出方龍潭家抄：）治真氣衰弱，虛喘短促，並營衛空虛。
用人參、麥門冬各五錢，北五味子五分，黃耆三錢，廣皮一錢。
水煎服。

治精神散亂，魂魄飛揚，並陽亡陰脫。
用人參、麥門冬各三錢，北五味子五分，酸棗仁（炒）五錢，茯苓二錢，龍眼肉十枚。
水煎服。
治驚悸怔忡，健忘恍惚，並心志懶怯。

用人參、麥門冬各三錢，北五味子五分，當歸身、益智仁二錢，白朮、半夏、茯苓、膽星各二錢。
水煎服。
臨服時調硃砂末五分。
治元神不足，虛羸乏力，並中氣衰陷，飲食厭常。

用人參、麥門冬各三錢，北五味子五分，當歸身、白朮、茯苓、木瓜、半夏各一錢五分，陳皮、蒼朮、升麻、甘草、木香各七分。
水煎服。
治諸病汗下過多，津液失守，口乾煩渴，飲食減少，或吐或嘔。
用人參、麥門冬各二錢，北五味子五分，當歸、白芍藥、懷熟地各三錢。

水煎服。
治諸病脾胃衰薄，飲食減常。
用人參三錢，麥門冬二錢，北五味子、甘草各五分，白朮、半夏、白豆仁各一錢八分，木香一錢。
水煎服。

治小兒痘瘡灰白，倒陷不起，漿汁乾枯。
用人參、麥門冬各一錢，黃耆二錢，白芍藥八分，甘草五分，皂角刺、桂枝各三分，穿山甲（火燒、研末）一錢五分。
水煎服。
治臨產分娩艱難，用力過度，胞胎愈澀，愈難分娩，母子危急。

用人參數錢，當歸五錢，川芎一錢五分，益母草二錢，水煎服，即產。
治久病元虛面色痿白，言語輕微，飲食不入，六脈空大，或虛微無力。
用人參五錢，白木、茯苓、黃耆各三錢，甘草八分，生薑二片，黑棗三枚，水煎服。
治吐血過多，面色痿白，脈微神怯者。

用人參、麥門冬各三錢，真阿膠一錢，炮姜灰、炙甘草各七分。
水煎服。
治中熱傷暑，汗竭神疲，精神將脫者。
用人參、麥門冬、黃耆各三錢，知母二錢，甘草、石膏各一錢。

加薑棗，水煎服。
治血崩神脫，精神潰亂，四肢將厥者。
用人參一兩，當歸五錢，炮姜灰三錢，童便製附子二錢，炙甘草八分。
水煎，溫和，徐徐服。

治內傷傷寒邪實正虛，熱煩躁渴，脈數神疲，懨懨欲盡者。
用人參五錢，黃耆一兩，北五味、甘草各七分。
熱甚，加柴胡、乾葛；內熱，加知母、黃連；有痰，加半夏、貝母；有宿食，加枳實、瓜蔞仁。
增損以意，消息用之。

治痰厥風虛、眼黑旋暈、卒然倒僕者。
用人參八錢，白朮、天麻各五錢，半夏、膽星各三錢，乾薑、陳皮各二錢。
加薑棗，水煎服。
<u>續補集方</u>　（吳緩《傷寒臨要》：）治夾陰傷寒，陽衰陰盛，六脈沉伏，小腹絞痛，四肢逆冷，嘔吐清涎，不假人參，無以保元；不用附子，無以回陽；不加乾薑，無以通營衛，達腠理出入陰陽也。

用人參一兩，童便製附子、乾薑各五錢。
水四大碗，煎一碗，頓服。
脈起，身溫即愈。
《三因方》：治傷寒厥逆，身有微熱，人情煩躁，六脈沉細微弱，此陰極發躁也。

用人參五錢，水二碗煎七分，調膽星末二錢，熱服，立蘇。
（《方脈準繩》：）治勞傷力役過度，發熱。
用人參五錢，黑棗五個，生薑五片。
水煎服。

治房後困倦。
用人參七錢，陳皮一錢。
水二碗，煎七分，溫服，日再。
此千金不傳。

（《聖濟總錄》：）治胃寒氣虛作滿，不能傳化，心易飢而口不能食。
用人參三錢，便製附子二錢，生薑一錢五分。
水煎服。
（《李兵部手集》：）治反胃嘔吐，飲食入口即出，脈弱無力，垂死者。

用人參二兩。
水二大碗，煎取五分，徐徐服。
《聖濟總錄》：治霍亂吐瀉，煩躁不止。
用人參、陳皮、生薑各五錢。

水一升，煎三合，徐徐服。
治妊娠嘔吐飲食，或水涎不止，形神痿頓者。
用人參、炮姜各五錢，當歸、白朮、川芎各三錢。
俱炒燥，為末，水發為丸，梧子大，每服一百丸，米湯下。

《濟生方》：治陽虛氣喘欲絕，自汗，氣短，頭暈。
用人參五錢，便製附子一兩，生薑十片。
水二大碗，煎七分，待冷，徐徐服。
（楊起《簡便方》：）治老人小子，聞雷即暈，此氣怯也，或久病神虛，聞喧譁、紛亂煩擾即暈。

用人參五錢，麥門冬一兩，北五味一錢，黃耆、白朮各三錢，生薑五片，黑棗五枚。
水三碗，煎一碗，徐徐服。
《聖惠方》：治心下嘗覺膨滿而硬，按之則無，多食即吐，氣引前後，噫呃不除，由思慮過多，氣不以時而行，則壅滯而滿，謂之結氣病。
用人參一兩，陳皮二兩（去白）。

共為末，水發為丸，如綠豆大，每服一錢，米湯下。
（華佗《中藏經》：）治吐血兼大便下血，此因七情所感，酒色內傷，以致氣血妄行，口鼻俱出，心肺脈絡破，血如湧泉，須臾不救。
用人參、側柏葉（炒黃）、荊芥穗（炒黑）各五錢。
共為末，用二錢，入飛羅面二錢，以新汲水調如稀糊，一服立止。

（葛可久方：）治衄血屢出不止。
用人參、蓮子心各一錢五分。
水煎服。
立止。

（談聖翁方：）治齒縫屢出血。
用人參、茯苓、麥門冬各二錢。
水煎服。
立止。

《鄭比野家傳》：治陰虛人口渴引飲。
用人參、天花粉各等分。
為末，每服二錢，白湯調服。
《經驗方》：治痢疾陽虛氣冷，六脈沉細欲脫。

用人參、童便製附子各八錢，乾薑五錢，丁香一錢。
水煎服。
《經驗方》：治噤口下痢。
用人參、蓮肉各三錢，薑汁炒川黃連二錢。

水煎服。
（王氏《百一選方》：）治傷寒壞證，不問四時，瘟疫時氣，不問陰陽老幼，妊娠誤服藥餌，困重垂死，脈沉伏，不省人事，七日以後，並二七、三七日，皆可服之。
用人參五錢。
水二鍾，煎八分，以井水浸冷，服之，少頃鼻梁有汗出，脈復立瘥。

《本草發明》：治小兒脾虛慢風、風癇等證，目定神昏，語聲不出，手足搐搦。
用人參、黃耆各一錢，鉤藤、辰砂各一錢二分。
水煎，溫和，徐徐服。
《直指方》：治小兒驚愈後，瞳仁歪斜不正。

用人參、真阿膠（糯米拌炒成珠）各一錢，甘草五分。
水一盞，煎半盞服。
《徐仲垣新刻》：治小兒痘瘡，乾枯灰白，或擦損無皮，九日以後。
用人參一兩。

為細末摻之。
《經驗方》：治狗咬風傷腫痛。
用人參，置桑柴火上燒存性，為末，摻之。
立瘥。

（韋氏《得效方》：）治脅破腸出，急以油抹入，煎人參湯淋洗，內食羊腎粥，十日愈。
一人病氣上逆，每飯下輒噯氣數十日，再飯再噯，食頃三四作，此氣不歸元，中焦失運也，服快氣藥愈甚。
以人參五錢，砂仁二錢。
煎湯服，首劑不動，再服亦不動，服三四劑，上則噯氣，下則小遺無算，即索粥而噯嘔自止。

<h3> - 黃耆</h3>
氣味甘溫，無毒。
氣薄味厚，可升可降，陰中陽也。
入手足太陰氣分，又入手少陽、足少陰並命門。

陶隱居曰：出隴西洮陽，色黃白，甘美。
次出黑水宕昌者色白，肌理粗，亦甘而溫補。
又有蠶陵白水者，色理勝蜀中。
蘇氏曰：今出陝西宜寧州郡多有之。

收子仲冬下種，春生苗，獨莖，或作叢生，枝幹去地尺許，其葉扶疏如羊齒狀。
七、八月開黃紫色花，其實結小尖角莢子，長寸許，八月中採根，長一二尺，折之如綿。
然有數種，出隴西白水、赤水二鄉，白水耆、赤水耆，功用同，而白水者更佳，出山西沁州綿上者，益勝。
用者以緊實如箭干，皮色黃，折之柔韌如綿，肉理中黃外白，嚼之甘美可口者良。

嫩苗亦可茹食。
修治：切片，以蜜湯潤，微炒黃用。
若堅脆味苦者，即首蓿根也。
折之亦柔韌如綿，頗能亂真，但黃耆皮黃肉白，中亦深黃，味甘，為異耳。

外一種木黃耆者，形類真似，只是生時其莖葉短，根理橫，有不同也。
誤用伐人元氣，辨之。
　李時珍曰：耆，長也，色黃為補藥之長，故名。
<u>黃耆</u>　補肺健脾，實衛斂汗驅風運毒之藥也（方龍潭）。

故陽虛之人（馬繼高稿），自汗頻來，乃表虛而腠理不密也，黃耆可以實衛而斂汗；傷寒之證，行發表而邪汗不出，乃里虛而正氣內乏也，黃耆可以濟津以助汗；賊風之癇，偏中血脈，而手足不隨者，黃耆可以榮筋骨；癰瘍之證，膿血內潰，陽氣虛而不愈者，黃耆可以生肌肉；又陰瘡不能起發，陽氣虛而不潰者，黃耆可以托膿毒。
東垣謂益元氣，補三焦之虛損，實腠理，溫肉分之虛寒，功在是矣。
若夫虛冷沉寒，乃元陽之不足，雖用薑、桂、朮、附之屬，而無參、耆之藥則不能溫經以回陽；陰虛不足，陽邪下陷於陰經，雖用升提透達之類，而無參、耆之劑，則自上而復下也。
故補中益氣湯用參耆為君，升柴為佐；癰疽托裡散以黃耆獨用，使腠理固密而餘毒不能妄攻於內。

若痘瘡用此以保元，胎前用此以全育，產後用此以輔正，傷寒用此以補中逐邪，久病用此以和營衛生津液，調血氣也。
錢氏治小兒脾胃虛寒，腹痛嘔吐，瀉利青白，宜益黃散，以黃耆倍用。
又痘瘡毒化漿成，所賴脾氣充盛，內固營血，外護衛氣，用保元湯，以黃耆為重。
而痘有順、逆、險三證，惟險乃悔吝之象，吉凶未定，須資藥力以治之。

險證初出，於紅少潤，將長頂陷不起，既起色慘不明，漿行色灰不榮，漿定光潤不消，漿老濕潤不收。
結痂胃弱內虛，痂落口渴不食，痂後生毒，毒潰斂遲。
凡有諸證，並宜此湯。
如是推之，則他證治例亦可詳矣。

<u>集方</u>　（以下五方俱出方龍潭《本草切要》：）治陽虛腠理不密，自汗頻來。
用黃耆一兩，白朮五錢，桂枝二錢，白芍藥一錢，乾薑一錢五分，大棗十枚。
水煎服。
治傷寒裡虛表實，行發散藥，邪汗不出，身熱煩躁，六脈空數。

用黃耆一兩，桂枝三錢，白芍藥、人參各二錢，甘草八分，柴胡一錢五分。
加生薑三片，黑棗三個，水煎服。
治風邪偏中血脈，手足不隨，口眼喎斜。
用黃耆、防風各五錢，人參、白朮各三錢，天麻、半夏各二錢，當歸、肉桂各一錢五分。

水煎服。
治癰瘍潰後，不論五善七惡證。
用黃耆八兩，金銀花二兩，人參一兩，穿山甲（火燒）五錢。
水煎服。

治陰毒不起，內陷不潰，飲食不入，或大腸作瀉，陽虛氣脫之證。
用黃耆二兩，人參一兩，肉桂、附子（童便制）各五錢，穿山甲（火燒）三錢。
水煎服。
《全嬰心要》：治痘瘡七八日後，漿汁未充，或乾枯不起，或漿汁不濃，種種虛寒證見者。

用黃耆五錢，人參一錢（或二三錢），桂枝一錢，白芍藥（酒炒）一錢五分，穿山甲（火燒）二錢。
水煎服。
泄瀉不食，加附子（童便制）一錢，木香五分，肉桂八分，水煎服。
《經驗良方》：治男子氣虛白濁，女人氣虛白帶。

用黃耆、茯苓各一兩，人參、白朮各八錢，菟絲子二兩。
俱炒燥，為末，每服二錢，空心白湯調下。
《外科精要》：治男婦童幼，諸虛不足，面色痿黃，煩悸焦渴，飲食減少，或先渴而後發瘡瘍，或先癰疽而後燥渴。
用嫩生黃耆六錢，炙甘草一錢。

水煎服，日一劑。
《和劑局方》：治老人虛秘，大便不通。
用嫩白生黃耆一兩，陳皮五錢。
俱為末，大麻子一合，研爛，和勻，每日煉蜜五匙，調藥末三錢。

常服無秘結之患。
（孫用和方：）治腸風瀉血。
用嫩白黃耆二兩，川黃連五錢。
俱微炒，磨為末，紅曲研末，打稀糊為丸，如綠豆大，每服百丸，米湯下。

（席延賞方：）治咳嗽膿血咽乾，乃虛中有熱。
用嫩白黃耆四兩，甘草八錢，真北沙參二兩。
共為末，每早晚俱食前服三錢，白湯調下。
治氣虛胎動不安，腹痛下黃水。

用嫩白黃耆二兩，真川芎五錢，當歸身一兩，糯米一合。
水五碗，煎碗半，徐徐服。
《廣筆記》：治婦人血崩不止。
用黃耆、人參、麥門冬各四錢，北五味子七分，杜仲、熟地黃、山茱萸各三錢，真阿膠二錢，川續斷、黑荊芥各一錢。

河水煎服。
即止。
<h3> - 甘草</h3>
味甘氣平，無毒。

生用性寒，炙用性溫。
通入手足十二經。
蘇氏曰：生陝西河東州郡及汶山諸夷處。
李時珍曰：春生青苗，高二三尺，葉如槐，微尖而糙澀，似有白毛。

七月開紫花，結英，至熟時莢拆，子扁如小畢豆，極堅，齒齧不破。
根長三四尺，粗細不定，皮赤色，上有橫梁，梁下皆細根也。
此物有數種，以堅實斷理者為佳。
其輕虛縱理及細韌者，不堪用。

又蜀漢中及汶山諸夷中來者，其皮赤，斷理堅實者是抱罕草，最佳抱罕乃西羌地名。
凡使用者，去頭尾及赤皮，炙用。
<u>甘草</u>　和中益氣，補虛解毒之藥也（方龍潭）。
健脾胃，固中氣之虛羸，協陰陽（魯當垣），和不調之營衛，故治勞損內傷，脾虛氣弱，元陽不足，肺氣衰虛。

其甘溫平補，效與參、耆並也。
又如咽喉腫痛，佐枳、桔、鼠黏，可以清肺開咽；痰涎咳嗽，共蘇子、二陳，可以消痰順氣；佐黃耆、防風，能運毒走表，為痘疹氣血兩虛者，首尾必資之劑；得黃芩、白芍藥，止下痢腹痛，得金銀花、紫花地丁，消一切疔毒；得川黃連，解胎毒於有生之初；得連翹，散懸癰於垂成之際。
凡用純熱純寒之藥，必用甘草以緩其勢。
如附子理中湯用甘草，恐其僭上；調胃承氣湯用甘草，恐其速下，此是緩之之法也。

寒熱相雜之藥，必用甘草以和其性，如小柴胡湯有柴胡、黃芩之寒，人參、半夏之溫，內用甘草，此是和之之意也。
又建中湯用甘草，以緩脾急而補中州也；鳳髓丹用甘草，以緩腎急而生元氣也。
協和群品，有元老之功；普治百邪，得王道之化。
經云：以甘緩之是也。

陳廷採先生曰：五味之用，苦，直行而瀉；辛，橫行而散；甘，上行而發；酸，束而收斂；咸，止而軟堅。
甘草味之極甘，當云上發可也，《本草》反言下氣，何耶？蓋甘味有升降浮沉，可上可下，可內可外，有和有緩，有補有瀉。
居中之道，具盡故爾。
高元鼎先生曰：實滿忌甘草固矣。

若中虛五陽不布，以致氣逆不下，滯而為滿，服甘草七劑即通。
繆仲淳先生曰：《本草》謂甘草為九土之精，安和七十二種石，一千二百種草。
又能止渴，通經脈，解百物毒。
甘為脾藥，甘能入脾生血，故止渴；血虛則經脈不通，能生血，則經脈自通矣。

其解一切金石草木蟲魚禽獸之毒者，凡毒遇土則化，甘草為九土之精，故能解諸毒也。
甘能緩中，中滿者忌之；嘔家忌甘，酒家亦忌甘，諸濕腫滿及黃疸膨脹鬱結諸證禁用。
朱東生先生曰：甘草生瀉火，炙補中。
用稍去尿管澀痛，又利小便；用節消癰疽腫毒，又能護膜生肌。

<u>集方</u>　《許長如手集》：治脾胃不和；一切勞損內傷，諸不足證。
用甘草三錢，人參三錢，黃耆、白朮各五錢，當歸身七錢，生薑五片，黑棗十枚。
水煎服。
《傷寒類要》：治傷寒心悸，脈結代者。

用甘草一兩。
水煎服。
仲景方：治傷寒咽痛，少陰證。
用甘草五錢，水煎服。

《聖濟錄》：治赤白下痢。
用甘草一錢，川黃連一錢五分。
水煎服。
《聖濟錄》：治舌腫塞口，不治殺人。

用甘草一兩。
水煎濃湯，乘熱漱口，頻吐漸消。
《外科精要》：治一切癰疽諸發，預先服之，能消腫逐毒。
用大甘草五斤。

湖水一石，煎至五斗，入瓷砂鍋內慢火熬成膏，以瓷瓶收貯，每服十茶匙，白湯下。
凡病丹石煙火藥發，亦解之，或微利無妨。
《經驗方》：治諸般癰毒初起。
用甘草一兩。

水煎服。
令人以毒處口咂之。
《直指方》：治痘瘡頻渴。
用甘草五錢。

水煎頻頻與之。
如內熱，加黃連、花粉各一錢；內虛，加人參、黃耆各一錢。
李迅方：治陰下懸癰，生於陰囊穀道前，初發如松子，漸大如蓮子，後赤腫如桃李，成膿即破，破後難愈。
用大甘草二兩。

炙黃透，再用溪流淡水五碗，煎一碗，食前服。
如未潰可消，已潰可斂，半月痊愈。
《直接方》：治蟲毒藥毒。
用甘草節數寸。

以真麻油浸之年久愈妙。
每用少許，嚼咽或水煎服亦妙。
《金匱玉函》：治小兒中蠱欲死者。
用甘草五錢。

水煎服。
即吐出。
（人參養榮湯：）治積勞虛損氣血俱虧。
用甘草、人參、白朮、茯苓、陳皮、黃耆、當歸、白芍藥、遠志肉各一錢，北五味七分，熟地黃三錢，肉桂八分，黑棗二個，生薑二片，水煎服。

（四君子湯：）治中氣虛乏脾元不足，飲食減少，精神疲憊。
用甘草（炙）六分，人參、白朮、茯苓各二錢。
加黑棗三個，生薑二片，水煎服。
（六君子湯：）治中氣虛，脾胃弱，虛痰，虛嗽，氣逆不寧。

用前方加半夏、陳皮各一錢，加棗姜，水煎服。
倪朱謨曰：甘草為藥中國老，諸方配用極多，今隨手聊選數方，不足以盡其用。
凡草木、金石、禽獸、蟲魚諸部集方中配用不少，如臨證擇方目見。
<h3> - 白朮</h3>

味苦甘辛，氣溫，無毒。
味厚氣薄，陽中陰也，可升可降。
入手太陽、少陰，足太陰、陽明、少陰、厥陰六經。
陶隱居曰：白朮生吳、越、舒、宣州郡高崗上、石齒間。

取根栽蒔一年即茂，獨浙杭於潛縣天目山產者更佳。
葉葉相對，葉稍大方，莖有毛，莖端生花，有紫、碧、紅數色。
根岐生，紫色塊大者為勝，或如指頭，如鼓槌，或大如拳，或至數斤者。
剖開暴乾如雲朵者，謂之片術，又以夏末秋初採者佳，冬春採者虛軟易壞。

外有一種赤朮，名蒼朮，苗高二三尺，葉亦抱莖，稍間葉略似棠梨葉，腳下葉各有叉三五出，邊作鋸齒及小刺，根如人指，或老薑狀，色黑褐而氣味辛烈。
陳氏言白而肥者曰白木，若瘦而黃者曰赤朮。
是幕阜山所出，其力劣。
昔人用術不分蒼、白，自宋以來始分。

蒼朮，苦辛氣烈；白朮，苦甘氣和。
種類不同，各自施用。
廷採曰：浙術，俗名雲頭術，種平壤頗肥大，由糞力也。
歙術，俗名狗頭術，雖瘦小亦得土氣充也，甚燥白，勝於浙朮、寧國、昌化、池州者，並同歙術，境相鄰也。

如修治，切片，以人乳汁潤之，制其性也。
脾病以陳壁土炒過，竊土氣以助脾也。
二術俱用粳米糠衣拌炒則不染濕作黴矣。
白朮，乃扶植脾胃，散濕除痹，消食去痞之要藥也（張元素）。

脾虛不健，術能補之；胃虛不納，術能助之（許長如稿）。
是故勞力內傷，四膠困倦，飲食不納，此中氣不足之證也。
痼冷虛寒，泄瀉下利，滑脫不禁，此脾陽衰陷之證也。
或久瘧經年不愈，或久痢累月不除，此胃虛失治，脾虛下脫之證也。

或痰涎嘔吐，眩暈昏癇，或腹滿肢腫，面色痿黃，此胃虛不運，脾虛蘊濕之證也。
以上諸疾，用白朮總能治之。
又如血虛而漏下不止，白朮可以統血而收陰；陽虛而汗液不收，白朮可以回陽而斂汗。
大抵此劑，能健脾和胃，運氣利血。

上而皮毛，中而心胃，下而腰臍。
在氣主氣，在血主血；有汗則止，無汗則發；燥病能潤，濕病能燥。
除風痹之上藥，安脾胃之神品也。
又兼參、耆而補肺；兼杞、地而補腎；兼歸、芍而補肝；兼龍眼、棗仁而補心；兼芩、連而瀉胃火；兼橘、半而醒脾土；兼蒼、樸可以燥濕和脾；兼天、麥亦能養肺生金；兼杜仲、木瓜治老人之腳弱；兼麥芽、枳、樸治童幼之疳症。

黃芩共之，能安胎調氣；枳實共之，能消痞除膨。
君參、苓、藿、半，定胃寒之虛嘔；君歸、芎、芍、地，養血弱而調經。
溫中之劑無白朮，愈而復發；潰瘍之證，用白朮可以托膿。
但其性本清和，而質復重濁。

凡病肝腎有動氣者，燥瘴成黃疸者，陰虛精血少者，咳嗽骨熱蒸者，寒瘧瘴邪未清者，下痢積毒未盡者，皆禁也。
陳廷採先生曰：白朮性燥，仲景又言生津，何也？蓋脾惡濕，濕勝則元氣不得施化，津液何由而生，況膀胱為津液之府，氣化而後能出，用白朮以燥其濕，則氣得周流運用，而津液亦隨氣化而生矣。
他如茯苓，系淡滲之藥，謂之能生津者，義與此同。
<u>集方</u>　（以下一十一方俱見方龍潭《本草切要》：）治胃虛不納，脾虛不運，飲食不甘，四體困倦，此中氣不足之證。

用於白朮（土拌炒）一兩，白蒺藜、黃耆、茯苓、廣陳皮、白豆仁、砂仁各一兩五錢，厚朴二兩（薑汁炒），人參六錢。
共為末，每早晚各食前服三錢，白湯調下。
治虛寒痼冷，泄瀉下利，滑脫不禁，飲食不思，腿痠頭暈，此脾陽衰陷之證。
用於白朮（土拌炒）二兩，黃耆、補骨脂各三兩。

吳茱萸、附子（童便制）、甘草、木香、人參各五錢。
共為末，飴糖為丸，如綠豆大，每早晚各食前服三錢，酒下。
治久瘧經年不愈。
用於白朮（土拌炒）一兩，附子（童便制）一錢，肉桂、牛膝、黃耆、人參各二錢，白薇（酒洗）一錢五分。

水三大碗，煎一碗，食前服，渣再煎，十帖愈。
治久痢屢月不除。
用於白朮（土拌炒）六錢，茯苓、甘草、川黃連、白芍藥、當歸身（俱酒拌炒）、白豆仁、砂仁、木香、人參各一錢二分。
水三大碗，煎七分，不拘時服，渣再煎，十帖愈。

治痰涎上攻，嘔吐眩暈。
用於白朮（土拌炒）一兩，天麻、半夏南星（俱薑製）、廣陳皮、茯苓各三錢。
水三大碗，煎一碗，食後服。
治腹滿四肢腫，面色痿黃。

用於白朮、蒼朮（俱土拌炒）各一兩，豬苓、澤瀉、肉桂、茯苓、茵陳、乾薑各三錢，葶藶子一兩三錢（炒）。
共為極細末，每早午晚各食前服二錢，白湯調下。
治婦人血崩血漏不止。
用於白朮（土拌炒）五錢，當歸身、牡丹皮、丹參、白芍藥（俱酒洗，炒）、香附、烏藥（俱醋浸一宿，炒）各三錢，五靈脂（水飛，去砂石淨）一兩。

共為末，每早晚各食前服三錢，白湯調下。
治自汗盜汗不止。
用於白朮一兩，嫩黃耆、白芍藥、石斛、酸棗仁（炒）、人參、沙參各三錢。
水煎服。

治中風口噤四肢痿痹。
用於白朮一兩，黃耆、人參、當歸身、枸杞子、天麻、膽星、半夏各三錢，肉桂一錢。
水煎服。
治老人脾虛，腳弱無力。

用於白朮（土拌炒）一兩，杜仲、木瓜各五錢。
水煎服。
治婦人胎氣不安，腰腹脹重，或寒或熱者。
用於白朮一兩，黃芩、當歸、川芎各三錢，甘草五分。

水煎服。
<u>續補集方</u>　《保命方》：治胸腹痞滿，飲食不消，勉食作脹。
用於白朮（土拌炒）四兩，枳實（麩拌炒）三兩，川黃連、乾薑各五錢，木香三錢。
共為末，水發丸，如黍米大，每早午晚各食後服二錢，白湯下。

《和劑局方》：治五飲酒癖，一留飲，水停心下；二癖飲，水在兩脅；三痰飲，水在胃中；四溢飲，水在五臟；五流飲，水在腸間。
五者皆因飲食胃寒，或飲茶酒，或食生冷肥甘過多所致。
用於白朮、蒼朮（俱土拌炒）各四兩，乾薑、肉桂（微焙）、半夏（薑製）、吳萸、草果（俱酒炒）各一兩。
共為末，水發丸，如綠豆大，每早午晚各食前服三錢，白湯下。

（孫用和方：）治產後中寒，遍身冷，僵直口噤，不知人事。
用於白朮（土拌炒）、乾薑各一兩，甘草（炙）三錢。
水三碗，煎一碗，徐徐服。
《三因方》：治中濕遍身骨節痛。

用於白朮（土拌炒）一兩，秦艽五錢，羌活四錢。
水煎服。
《外臺秘要》：治婦人血虛肌熱，飲食不甘。
用於白朮、白芍藥各一兩，白茯苓五錢，當歸八錢，甘草一錢。

水四碗，煎一碗，渣再煎，徐徐服。
（楊齒屏方：）治小兒肌熱，蒸蒸羸瘦，不能飲食。
方同上，各藥分兩減三之二。
《普濟方》：治腸風瀉血不止，面色痿黃，積年不瘥，並脫肛者。

用於白朮（土拌炒，磨為末）一斤，懷熟地八兩（酒浸，飯鍋上蒸爛）。
共搗為丸，如梧子大，早晚各服四錢，白湯下。
《肘後方》：治面上䵟𪒟如雀卵色。
用白朮一塊（醋浸一日）。

時晚拭之。
極效。
（張雞峰備急方：）治牙齒日長，漸至難食，名髓溢病。
用於白朮。

煎湯漱服。
<h3> - 天麻</h3>
味辛甘，氣溫平，無毒。
乃厥陰經氣分藥也。

陶隱居曰：赤箭，生陳倉川穀，壅州、太山、少室諸處，今汴京、東西、湖南、淮南州郡，及山東鄆、利二州亦有。
春生苗，初出如芍藥，獨抽一莖，挺然直上，高三四尺，莖中空，色正赤，貼莖抄之半，微有尖小紅葉，四月稍頭成穗，作花灰白色，宛如箭干，且有羽者，有風不動，無風自搖。
結實如楝子核，有六稜，中仁如白麵，至秋不落，卻透空入莖中，還筒而下，潛生土內，根如芋，或如王瓜，去根三五寸，有遊子十二枚，環列如衛，皆有細根如白髮，雖相須，實不相連，但以氣相屬耳。
大者重八兩，或五六兩，皮色黃白，肉即天麻也。

方家以三四月採苗為赤箭，九月採根為天麻。
因功用稍異，後人分為二種。
修治：初得乘潤刮去皮，沸湯略煮過，暴乾收之。
或潤時切片，焙乾用亦可。

李時珍曰：嵩山、衡山土人或取生者，蜜煎作果食甚美。
其根暴乾，肉色堅白如羊角色，明亮者，或沸湯煮過，或蒸過，黃皺如干瓜者皆可用。
一種形尖而空薄，如玄參狀者不堪用。
世人所用天麻，皆御風草根，非赤箭根也。

御風莖葉與赤箭相似，獨莖色青，斑葉背黃白兼有青點，隨風動搖，子不還筒，治療稍同，性惟消劣，補益大謬矣，沈則施曰：另一種天麻草，生平澤，如益母草之類，似馬鞭草，節節生花，花中有子如青葙子，子性寒，作飲去熱氣。
莖葉搗敷癰腫，實非赤箭天麻也。
<u>天麻</u>　祛風化痰，利周身，舒經脈之藥也（仲諄）。
活腰膝，驅大人濕痹之疴（西醫翟秉元稿），通經絡，蘇小兒搐搦之證（《開寶》）。

故主頭風頭痛，頭暈虛旋，癲癇強痓，四肢拘攣，語言不順，一切中風風痰等證。
沈則施先生曰：天麻乃肝經氣分藥，《素問》云：諸風掉眩，皆屬於肝。
故天麻入厥陰之經，治諸風痰之證。
盧不遠先生曰：苗名赤箭，挺直不屈，陽剛中正者也。

力能獨運，不為物移，故有風不動，無風自搖。
見剛之體能立，用能行也。
故能殺鬼邪，除惡毒，乃若因風動搖之病，如眩暈，如顫振，如驚癇攣癖，盡屬陰邪之證，惟陽剛之象能勝之。
陳廷採先生曰：天麻言根，用之有自內達外之理。

赤箭言苗，用之有自表入里之功。
蓋根則抽苗，徑直而上，豈非自內達外乎。
苗則結子，成熟而落，反從干中而下，入土而生，又非自表入里乎。
以此而觀，粗可識其內外表里，主治精微之極致也。

<u>集方</u>　《普濟方》：治風痰風濕，周身不利，經脈不舒，腰膝痿痹，並頭風頭痛，眩暈虛旋，癲癇痙痓，或語言蹇澀不清，四肢攣拘，癱瘓等證。
用天麻八兩，牛膝、當歸、川芎、枸杞子、半夏、膽星、白朮、五加皮、牡丹皮、防風、萆薢、羌活、木瓜、紅花、殭蠶各四兩（俱酒洗，炒）。
共為末，懷熟地十兩，酒蒸爛，搗膏為丸，如梧桐子大，每服百餘丸，白湯好酒隨下。
《開寶方》：治小兒風痰搐搦，不拘急慢驚風，風癇之證。

用天麻四兩（酒洗，炒），膽星三兩，殭蠶二兩（俱炒），天竺黃一兩，明雄黃五錢。
俱研細，總和勻，半夏面二兩，為末，打糊丸如彈子大，遇是患者，用薄荷、生薑泡濃湯調化一丸，或二三丸。
（繆氏方：）治一人卒然眩暈不能起坐，細論其人，好嗜燒酒，飲食少進。
仲淳曰：此中氣虛而酒熱之氣上升也。

用天麻三錢，白朮二錢，人參一錢，黃連一錢，甘草五分。
一劑即定。
<h3> - 桔梗</h3>
味苦辛，氣溫，有小毒。

味厚氣輕，陽中之陰，升也。
入手太陰肺經氣分。
其根結實而梗直，故名。
吳氏曰：桔梗生嵩山山谷，及冤旬，今在處有之。

二三月生苗，苗葉嫩時亦可煮食。
莖如筆管，高尺許，紫赤色，葉似杏，及人參、薺苨輩，但杏葉園，桔梗葉長，人參葉兩兩相對，桔梗葉三四相對，亦有參差不對者，薺苨葉下，光明滑澤無毛，桔梗葉下，暗澀有毛為異。
夏開小花，紫碧色，頗似牽牛花，秋後結實，根色外白中黃，有心，味苦。
若無心味甜者，薺苨也。

又關中一種，莖細色青，葉小似菊葉，根黃似蜀葵根者，亦可入藥。
修治：冬月採，去浮皮用。
　又一種木桔梗，根形真似，但咬之腥澀，不堪啖，不可入藥。
<u>桔梗</u>　主利肺氣，通咽膈，寬中理氣，開鬱行痰之要藥也（許長如）。

凡咳嗽痰喘，非此不除，以其有順氣豁痰之功（方龍潭稿）。
頭目之病，非此不療，以其有載藥上行之妙。
中膈不清，脅肋刺痛，或痰或氣之所郁，劑用二陳，佐以枳桔，治之無有不愈。
咽喉口齒，脹滿腫結，或火或熱之所使；劑用荊翹，佐以甘桔，治之無有不痊。

所以桔配於枳，有寬中下氣之效；桔配於草，有緩中上行之功。
古方立甘桔湯、枳桔湯，以治咽痛鬱結之證，良有義哉。
但性本開達，故兒方以此散斑疹，發痘瘄。
大方以此除瘟疫，解蠱毒，如桔槔之梗，為少陽少陰樞藥也。

又按，朱肱《活人書》治胸中痞滿不痛，用桔梗、枳殼，取其通肺利膈下氣也。
張仲景治傷寒，寒實結胸，用桔梗、貝母、巴豆，取其溫中消穀破積也。
又治肺癰唾膿，用桔梗、甘草，取其苦辛清肺，甘溫瀉火，又能排膿血，補內漏也。
其治少陰證二三日咽痛，亦用桔梗、甘草，取其苦辛散寒，甘平除熱，合而用之，能調寒熱也。

乾咳嗽，乃痰火之邪，郁在肺中，宜桔梗以開之，痢疾腹痛，乃肺金之氣，郁在大腸，亦宜桔梗散之，後用痢藥。
此藥能開提氣血，故氣藥中宜多用之。
<u>集方</u>　《方脈全書抄》：治傷寒傷風，咳嗽痰喘，氣逆不下，睡臥不寧。
用桔梗四錢，甘草五分，前胡、枳殼、蘇子、防風、杏仁（去皮）、陳皮、半夏各一錢，生薑三片，蔥頭二個。

水煎服。
協熱者，加黃芩、花粉各一錢。
《方脈全書抄》：治頭風頭痛，或時眼暴赤，腫痛不寧。
用桔梗、白芍各二錢，防風、荊芥、薄荷、羌活、乾葛、柴胡、白芷、益母葉、連翹、甘菊花各一錢五分，甘草八分。

水煎服。
張文仲方：治小兒風熱內盛，外復感寒，風熱寒三氣壅閉，或發寒熱，咳嗽，或發斑疹瘄毒，遊風等證。
用桔梗一錢，荊芥、薄荷、防風、連翹、前胡、乾葛、大力子各一錢二分，甘草五分。
水煎服。

《丹溪約言》：治時行瘟疫瘟毒，及大頭風瘟諸證。
用桔梗、防風、羌活各一錢五分，連翹、白芷、玄參、馬勃、真青黛各一錢，甘草八分，半夏（薑製）二錢，生薑二片，綠豆一撮，蔥頭三個。
水煎服。
（初虞世《古今錄驗方》：）治中蠱下血如雞肝，晝夜不止，將危者。

用桔梗四兩（焙燥，為極細末），真犀角二兩（鎊）。
再研為細末，二味和勻，用白湯調數錢，日服三四次，漸止。
治妊娠中惡腹痛，衝心欲死。
用桔粳一兩，姜三片，綠豆一撮。

水煎服。
《備急方》：治小兒客忤，垂死，不能言。
用桔梗五錢。
水二鍾，煎減半，臨服，研麝香二分和入。

《肘後方》：治打僕跌傷，瘀血內結不散，愈後時發動者。
用桔梗一兩。
水煎服。
<h3> - 知母</h3>

味甘苦辛，氣寒，無毒。
氣味俱厚，沉而降，陰也。
腎經本藥，入足陽明，手太陰經氣分。
陶隱居曰：出瀕州、懷衛、彰德，及解州，滁州、彭城諸處。

一月宿根再發，四月開花，色青如韭，八月結實，根形似菖蒲而柔潤至難死。
掘出隨生，須枯燥乃止，入藥揀肥潤里白者，去毛用。
<u>知母</u>　乃滋陰濟水之藥也（《日華》）。
養腎水，有滋陰之功（以下選方龍潭）。

瀉腎火，有生津（魏景山稿）之效。
故主陰虛不足，發熱自汗，腰痠背折，百節煩疼，津液干少，咳嗽無痰，頭眩昏倦，耳閉眼花，小便黃赤，是皆陰虛火動之證，惟此可以治之。
又如傷寒邪熱有餘，煩渴引飲，目赤唇焦，若暑瘧熱煩悶亂，日燥咽乾，是皆內熱火盛之證，惟此可以清之。
又若陰火攻衝，使咽癢肺嗽，遊火遍行，使骨蒸有汗，胃火燔灼，使消渴熱中，舍知母其誰治乎？則滋陰降火，瀉南補北，是知母之長技也。

故仲景用此入白虎湯，治陽明胃熱，大汗大渴，君以石膏之辛寒，以清肺之源，佐以知母之苦寒，以清腎之火，緩以甘草、粳米之甘和，使不傷胃也。
又凡病小便閉塞而渴者，是熱在上焦氣分，由肺中伏熱不能生水，膀胱絕其化源，法當用麥冬、玄參、薄荷、桑皮，氣薄味薄，淡滲之藥，以瀉肺火，清肺金，滋水之上源，小便自行矣。
若小便閉塞而不渴者，是熱在下焦血分，乃真水不足，膀胱乾涸，無陰則陽無以化，法當用黃柏、知母大苦寒之藥，以補腎與膀胱，使陰氣行而陽自化，小便自通矣。
周振公曰：本草云：腎苦燥，宜食辛以潤之；肺苦逆，宜食辛以瀉之。

知母辛苦而寒，下則潤腎燥而滋陰；上則清肺金而瀉火，乃氣分藥也。
非若黃柏苦寒走血分也。
<u>集方</u>　（方龍潭《本草切要》：）治陰虛不足，發熱自汗，腰痠背折，百節煩疼，咳嗽無痰津液干少，頭眩昏倦，耳閉眼花，小便黃赤等證。
用知母四兩，地骨皮、沙參、黃耆、牛膝、懷熟地、黃柏、川貝母、百合、麥門冬、菟絲子、山藥、山茱萸各二兩，人參一兩。

或為丸，或為膏，每早晚各服三錢，白湯下。
《傷寒鑑要》：治傷寒邪熱內盛，齒牙乾燥，煩渴引飲，目昧唇焦。
用知母五錢，石膏三錢，麥門冬二錢，甘草一錢，人參八錢。
水煎服。

《方脈正宗》：治暑瘧熱煩悶亂，口燥咽乾。
用知母、白芍藥各五錢，甘草一錢，柴胡、半夏、青皮、川黃連各一錢。
人虛，加人參、黃耆各一錢五分，水煎服。
（鄧筆峰方：）治久近痰嗽氣急，胸膈閉塞。

用知母、川貝母各一兩。
為極細末，每服一錢，用生薑一片，蘸藥細嚼嚥下便睡，不過三四次愈。
（楊氏《產寶》：）治妊娠胎氣不安，煩不得臥，病名子煩。
用知母二兩。

炒為末，棗肉丸，如彈子大，早晚各服一丸，白湯化下。
治老人氣虛不大便。
用桔梗一兩，懷熟地五錢，紫菀一兩二錢。
水煎服，即通。

治妊娠胎氣下陷，腰痠痛，小便頻數。
用桔梗五錢，當歸身三錢，白朮二錢，川芎一錢，甘草五分。
加黑棗三個，生薑三片，水煎服。
<h3> - 沙參</h3>

味苦甘，氣微寒，無毒。
入手太陰肺經，又為肝脾二經氣分藥也。
《別錄》曰：沙參生河內川穀，及冤句、般陽、續山。
二月、八月採根，立夏後母根枯死。

蘇氏曰：今出淄、齊、潞、隨、江、淮、荊、湖州郡沙磧中，或叢生崖壁間。
二月生苗，初生如小葵葉，圓扁不光。
八、九月抽莖，莖端葉尖長如枸杞，邊有細齒，葉間開小花，五出，色紫，長如鈴鐸，亦有色白者，瓣瓣有白黏膠，結實如冬青，實中有細子，霜後苗枯。
生沙土地者，根長尺許；若生黃土地者，根則短小，根莖俱有白汁如乳，故名羊乳。

根干時宛似人參，中黃外白，世所用者，皆偽，不知為何物也。
<u>沙參</u>　清肺熱，疏肝逆，解脾火之藥也（李時珍）。
蓋稟天地清和之氣，味甘苦而寒（梁心如稿），王好古謂：苦者味之陰也，寒者氣之陰也。
甘乃土之沖氣所化，合斯三者，故補五臟之陰而治熱勞咳嗽，並療諸因熱所生病。

設使臟腑無實熱，而肺虛寒客之作嗽，慎勿服也。
盧不遠先生曰：色白而乳，肺金之津液藥也。
樂生沙磧而氣疏，質本秋成而性潔，參容平之金令，轉炎敲為清肅者也，故可汰除肺青。
因熱傷氣分，為胸痹，為寒熱，及藏真失行營衛陰陽，致氣不呴，血不濡者，功用頗捷。

<u>集方</u>　（《衛生易簡方》：）治陰虛火炎，咳嗽無痰，骨蒸勞熱，肌皮枯燥，口苦煩渴等證。
用真北沙參、麥門冬、知母、川貝母、懷熟地、鱉甲、地骨皮各四兩。
或作丸，或作膏，每早服三錢，白湯下。
治一切陰虛火炎，似虛似實，逆氣不降，清氣不升，為煩，為渴，為咳，為嗽，為脹，為滿，不食。

用真北沙參五錢。
水煎服（林仲先醫案）。
<h3> - 遠志</h3>
味苦甘辛，氣溫，無毒。

手足少陰二經藥也。
陶隱居曰：出泰山及冤句川穀，冤句屬兗州濟陰郡。
今從彭城北蘭陵來，河陝錐西州郡亦有之。
有大葉、小葉二種，俱三月開花，四月採根。

大者葉大花紅，根亦肥大；小者葉小花白，苗似麻黃而青，葉似大青而小，根形如蒿而黃色，苗即小草也。
蘇氏曰：泗州出者，花紅根葉俱大；商州出者，根黑色。
俗傳夷門出者最佳。
修治：取遠志一斤，只得三四兩。

此草服之能益智強志，故有遠志之稱。
<u>遠志</u>　通心氣，補腎氣之藥也（李時珍）。
主利九竅（茹日江稿），聰耳目而安神明，解鬱結，定驚悸而止夢泄，益精補腎，開心靈於未發之天，達衛調營，散瘡痍於已頑之疾。
氣味清芳，無消無滯，不寒不燥，為心腎二經，養精養血之妙品也。

經曰：腎藏精，精合志，腎精不足，則志氣衰，不能上通於心，故迷惑善忘。
遠志之功，專於益精強志，故治善忘特效。
繆仲淳先生曰：遠志感天之陽氣，得地之芳烈而生，陽草也。
其菖蒲之流乎？其味苦甘辛而溫，為手足少陰二經君藥。

苦能養血，甘能養精，辛能散郁，故利九竅，通心氣，益智慧，心有積想，則氣鬱矣。
心有伏痰，則驚悸神亂而不寧矣。
心氣開通，則神志安而驚悸定，又相火自靖，意不妄動，則精不妄搖，陽不妄舉矣。
心清則腎水自安，腎安則淫火自熄。

瘡痍夢想動惕之證，何所有焉。
盧子由先生曰：志，意也。
心之所之，心之所向也。
藏於腎而用於心。

故處則為意，出則為志也。
意居六根之六，志居五神之五，可謂遠也，己矣。
維爾之遠，乃可碑神明之欲動欲流，圓通無礙，令根身聰慧輕安也。
如是則何有於器界六淫，潛入根身之中，而為填塞奔逆者哉。

王紹隆先生曰：遠志，清虛芳烈，陽藥也。
入手少陰經，蓋心為君主之官，神明出焉。
天君既定，五官自明，百體從令矣。
沈則施先生曰：遠志，同人參、茯苓、白朮，能補心；同黃耆、甘草、白朮，能補脾；同地黃、枸杞、山藥，能補腎；同白芍、當歸、川芎，能補肝；同人參、麥冬、沙參，能補肺；同辰砂、金箔、琥珀、犀角，能鎮驚；同半夏、膽星、貝母、白芥子，能消驚痰；同牙皂、鉤藤、天竺黃，能治急驚；同當歸六黃湯，能止陰虛盜汗；同黃耆四君子湯，能止陽虛自汗。

獨一味煎膏，能治心下膈氣，心氣不舒。
獨一味釀酒，能治癰疽腫毒，年久瘡痍。
從七情鬱怒而得者，服之漸愈。
陳氏《三因方》：用遠志酒，治一切癰疽發背惡候，有死血陰毒在中，則不痛，敷之即痛。

有憂恕等氣內攻，則痛不可忍，敷之即不痛。
或蘊熱在內，熱逼人手，不可近，敷之即清涼。
或氣虛冷潰不斂，敷之即斂。
若七情內郁，不問虛實寒熱，治之皆愈。

用遠志不拘多少（米泔浸洗，槌去心）。
為末，每服三錢，溫酒調，澄少頃，飲其清酒，以滓敷患處。
<u>集方</u>　（方龍潭《本草切要》：）治耳目昏重，精神恍惚。
用遠志三兩，棗仁二兩，當歸一兩，蒼耳仁五錢，枸杞子、甘菊花各四兩。

為丸，每早晚各服三錢，白½湯下。
（方龍潭《本草切要》：）治情郁神虛，怔忡驚悸，夢遺失精，及婦人夢與鬼交等證。
用遠志三兩，棗仁二兩，黑山梔仁一兩，茯苓八錢，當歸、川芎各五錢。
為丸，每早晚各服三錢，白湯下。

（方龍潭《本草切要》：）治怔忡健忘，驚悸恍惚。
用遠志、棗仁、當歸身、白茯苓各二兩。
為丸，每早晚各服三錢，白湯下。
《肘後方》：治心孔昏塞，多忘善誤。

丁酉日，取遠志肉二兩（炒）。
為末，每晚臨睡時服一錢，白湯下。
《直指方》：治喉痹作痛。
用遠志炒為末，吹之涎出為度。

《三因方》：治一切癰疽發背，惡毒。
用遠志肉不拘多少，炒為末，用好酒一盞，調末三錢，澄清，將酒飲之，其滓末敷患上。
其毒痛者，敷之即止；不痛者，敷之即痛；熱者，敷之清涼；冷者，敷之溫暖；焮腫者，敷之消減；平陷者，敷之起發；未潰者，敷之即潰；漬久不斂者，敷之即斂。
《普濟方》：治小便赤，白濁。

用遠志肉二兩，甘草一兩，茯苓五錢，益智仁三錢。
共為末，酒糊丸，梧子大，每空心白湯下二錢。
<u>續補集方</u>　（陳肖菴自制方：）治氣鬱成膨脹，諸藥不效者。
用遠志肉四兩（麩拌炒）。

每日取五錢，加生薑三片煎服。
治婦人無病而不生育者。
用遠志一兩，和當歸身一兩（炒燥）。
和勻，每用藥一兩，浸酒二壺，每日隨量早晚飲之。

三月即受孕。
《方脈正宗》：治小兒胎驚。
用遠志肉三錢，天麻一錢，半夏五分。
生薑二片，煎汁半盞，調天竺黃、硃砂末各二分。

與服。
<h3> - 巴戟天</h3>
味辛甘，氣微溫，無毒。
補肝腎二經血分藥也。

蘇氏曰：出巴郡，及下邳山谷。
今江淮、河東州郡亦有，不若蜀中者佳。
多生山林內，葉似茗，經冬不枯，又似麥門冬葉而厚大，秋深結實，根如連珠，宿根青色，嫩根紫白，以連珠多肉者為勝。
土人採根，同黑豆煮紫，殊失氣味。

一種山葎根，極相似，但色白，土人以醋煮偽充巴戟，莫能辨。
但擊破紫而青白如糝粉色，其理小暗者真也，紫而鮮潔者偽也。
又一說巴戟天，形如念珠，本有心，干縮時偶自落，或抽去心，中有小孔子，堅硬難搗。
<u>巴戟天</u>　強陽益精之藥也（《藥性論》）。

生血脈（顧汝琳稿），去大風瘡癩之虞，堅骨髓，起腰膝陽衰之證。
病人肝腎虛者，舍此不治。
有益壽延年之妙用也。
觀夫草枝木葉，至冬莫不隨天地肅殺之氣而零落，獨此凌寒不凋，與天相戟，專得陽剛之氣最厚也。

《日華子》謂：扶男子陽絕不興，而子嗣難成，啟女人陰器不舉，而胎孕少育，或肝失用，而血海早枯，或形失主，而手足痿痹，種種形神兩疲之疾，用此靡不奏功。
他如補中益智，健膝壯筋，又不待言矣。
金靈昭先生曰：巴戟天，稟土德真陽之精，經冬不枯，草本而得松柏之干，是當木之體，而兼金之用也。
故其味辛而甘，性能補助元陽，而兼散邪，況真元得補，邪安所留，此所以愈大風瘡癩也。

主陽衰陰痿不起，強筋骨，補血海者，是肝腎二經得所養，而諸虛自愈矣。
況筋骨血脈之病，腎為之主，腎家之真陽強，則邪火降，邪火降，則真水升，陰陽互宅，精神內守，故腎氣滋長，元陽益盛，諸邪為病者，不求其退而自退矣。
此藥性溫屬陽，凡病相火熾盛，思欲不得，便赤口苦，目痛目腫，煩熱口渴，大便燥閉諸證，咸宜忌之。
<u>集方</u>　（蘇林仲《拾遺方》：）治陽衰氣弱，精髓空虛，形神惟悴，腰膝痿痹，或女人血海乾虛，經脈斷續，子嗣難成。

用巴戟天八兩，當歸、枸杞子各四兩，廣陳皮、川黃粕各一兩（俱用酒拌，炒）。
共為末，煉蜜丸，梧桐子大，每早晚各服三錢，白湯下，男婦皆可用。
治一切陽虛氣陷，似虛似實，逆氣不降，清氣不升，為眩暈，為倦怠，為痛，為麻，為泄利，大便不實，小便短澀，或氣短聲微，或腰脊痿弱，或因久勞形役，筋力衰疲者。
用巴戟天酒炒過，每日用五錢。

水煎空心服（林仲先醫案）。
<h3> - 肉蓯蓉</h3>
味甘酸鹹，氣微溫，無毒。
陶弘景曰：出西河山谷，及代郡雁門，或幷州，或陝西州郡多有之。

叢生勃落樹下，並上塹上。
春時抽苗，似肉色而紅，有鱗甲。
第一齣隴西者，形扁，紅黃柔潤，多花，味甘且肥也。
西人多用作食，洗淨亦可生啖，或以羊肉和煮。

補虛乏極美，次出北國者，形短花少，巴東建平間亦有而不佳。
有言馬精落地所生，觀勃落樹下，並土塹上，此非馬交之處，或誤說耳。
今人以金蓮花根，鹽潤充之。
又以嫩松梢鹽拌偽之，用者宜辨。

修治：以米泔水浸，以棕刷刷去沙土浮甲，並黑汁，劈破中心去白膜一重，如竹絲草樣者，有此能隔人心氣，致令氣上也。
韓保升曰：有出肅州福祿縣沙中，三四月掘根，長尺余，切取中央者三四寸，繩穿陰乾，皮有松子鱗甲。
又草蓯蓉，四月中旬採，長五六寸，或一尺，莖圓紫色，以代肉蓯蓉，功力稍劣，用者宜審。
<u>肉蓯蓉</u>　養命門，滋腎氣，補精血之藥也（《日華》）。

主男婦五勞七傷，陰虛不足，情欲斷喪（程君安稿），以致羸弱，或精髓空虛，腰膝無力，或莖中痛澀，寒熱交作，或崩帶淋漓，血氣虛冷，或癥瘕內疝，攻痛不時，是皆腎氣不足，命門虛竭之證。
又男子丹元虛冷，而陽道久沉，婦人衝任失調，而陰氣不治，此乃平補之劑。
溫而不熱，補而不峻，暖而不燥，滑而不泄，故有從容之名。
沈則施先生曰：肉蓯蓉，味甘酸鹹，溫平，無毒，補腎命之要藥。

甘能入脾以除熱，酸能入肝以化症，咸能入腎以治勞。
肝腎為陰，陰氣滋長，則五勞之熱自退，陰莖澀痛，寒熱自愈。
肝腎充和，則精血自盛，陽絕可興，陰絕可舉，故能子。
又婦人癥瘕內疝，血分有留積也。

精血得補，則絡脈通行，絡脈通行，則癥瘕內疝自除矣。
若腎命有鬱火，膀胱有濕熱，與強陽易興，精不固者禁用。
<h3> - 瑣陽</h3>
味甘，氣溫，無毒。

李蘋湖曰：出肅州，或陝西，及西夷韃靼地面，其形如筍，上豐下儉，鱗甲櫛比，筋脈聯絡，絕類男陽，即肉蓯蓉之類。
土人掘取洗淨，去皮，薄切，曬乾。
功力十倍於蓯蓉。
<u>瑣陽</u>　興陽固精，強陰益髓，潤大腸燥結之藥《（朱震享）。

但味甘可啖，煮粥益佳（釋醫臨水稿），入藥尤效。
虛人血枯，大便燥結者宜之。
脾虛有濕痰溏泄者，勿用。
<u>集方</u>　《藥性論》：治男婦陰陽衰陷，痿弱不振，腰膝無力，頭眩足重，精髓空虛，血脈絕少，婦人崩帶淋瀝，或癥瘕內疝，男子遺精失溺，或莖中澀痛等證。

用肉蓯蓉八兩，依前法修制，搗爛成膏，配入鹿角膠、龜甲膠、鱉甲膠、當歸、白朮、山藥、杜仲、牡丹皮、山茱萸、茯苓、芡實各三兩，萆薢四兩，牛膝五兩（俱炒過）。
共為末，煉蜜丸，梧桐子大，每早晚各服三錢，白湯下。
《衛生總微》：治破傷風，口噤身強。
用肉蓯蓉，切片，曬乾，燒煙於瘡日熏之。

累效。
<u>集方</u>　（方龍潭《本草切要》：）治男婦陽弱精虛，陰衰血竭，大腸燥涸，便秘不運諸證。
用瑣陽三斤，清水五斗，煎濃汁二次，總和，以砂鍋內熬膏，煉蜜八兩，收成，入瓷瓶內收貯，每早午晚各食前服十餘茶匙，熱酒化服。
<h3> - 玄參</h3>

味苦，氣寒，無毒。
足少陰腎經藥也。
陶隱居曰：生河間川穀，及冤句，今仁和筧橋，山陽近道亦有。
二月生苗，高四五尺，其葉有毛，莖方而細，色青紫，葉似芝麻，對生，如槐柳尖長，邊有鋸齒。

七月開花，青碧，八月結子褐色。
又有白花者，莖方而大，有節若竹，色紫赤，葉似烏藥，七月開花白色，或茄花色，形似大薊，花端叢刺，刺端有鉤，最堅且利，八月結子，黑色，其根一株五七枚，有腥氣，七、八月採傍根暴乾，老根不用。
在地者中空，或云地蠶食之故也。
　此藥忌犯銅鐵器。

<u>玄參</u>　濟水滋陰，散風解熱之藥也（時珍）。
散火鬱（方益明稿），解陽明胃熱之疹瘄。
益陰精，治虛勞寒熱之骨蒸。
此乃樞機之劑，管領諸氣，上下肅清而不濁，故上焦之火，發於咽喉，腮頰唇齒之間，焮赤腫脹，及皮膚斑疹不消，痘瘄火鬱不透，下焦之火，小便赤濁，癃閉淋瀝小腹急疾，及腎水受傷，孤陽浮越，發為火病，當壯水主以制陽光，惟玄參與生地為最也。

又陰虛火盛，咳嗽無痰，腎銷骨蒸，勞熱潮熱，又傷寒汗下後熱毒不散，心下懊憹不得眠，心神顛倒欲絕者。
以上諸證，俱用玄參，其功可知矣。
其味苦，其氣寒，具備少陰之體用者也。
金靈昭先生曰：玄參乃樞機之劑，配荊防而治火於上；配知柏而治火於下；配膽星、半夏，祛一切暴發風痰；配知母、麥冬，療一切虛火痰嗽；配升麻、鼠黏，起痘瘄於將萌之初；配麥冬、竹葉，解傷寒陽毒於汗下之後。

此藥性寒而潤，如胃寒停飲，腹脹寒熱，脾虛泄瀉，並不宜服。
盧子由先生云：玄參味苦氣寒，本草言補腎氣者，補腎氣方萌之機兆，非補腎藏，欲藏之形質。
<u>集方</u>　《三因方》：治陽明胃熱，咽腫齒疼，並頭面眼耳一切火病，及時行熱毒，疹瘄斑療諸證。
用玄參、大力子各五錢，前胡、荊芥、桔梗、薄荷各二錢，羌活、防風、連翹、白芷各一錢。

水煎服。
《方脈正宗》：治陰虛火炎，日晡寒熱，骨蒸夜熱，咳嗽無痰，大便結燥，小水短赤，或癃閉不通，淋瀝白濁等證。
用玄參四兩，沙參、白芍藥、懷生地、銀柴胡、地骨皮各三兩，黃柏、知母各二兩，甘草一兩。
分撮作二十劑，水煎服。

或總和一處，煎汁熬膏，煉蜜收，每早晚白湯調服十茶匙亦可。
仲景方：治傷寒汗下後，熱毒不散，心下懊憹不得眠，心神顛倒。
用玄參、知母各一錢五分，甘草五分，茯苓一錢。
加生薑三片，黑棗三個，水煎服。

《南陽活人書》：治陽毒發斑，咽痛煩渴者。
用玄參、升麻、甘草各五錢。
水煎服。
《聖惠方》：治急喉痹風，不拘大人小兒。

用玄參、鼠黏子各一兩。
水煎服。
立瘥。
《雪潭自得錄》：治奔走勞悴，或言語煩雜，或謀慮過多，心火妄動，一時眼目昏花，心神振搖，頭眩欲倒。

用玄參四錢，麥門冬三錢，茯苓二錢，人參一錢，生薑三片，大棗三個。
水煎服。
治時行暑熱，日下奔走，頭眩煩悶，精神疲倦，口燥焦渴。
用玄參五錢，麥門冬、白朮、知母各三錢。

水煎服。
<h3> - 丹參</h3>
味苦，氣微寒，無毒。
色赤氣平而降。

入手少陰、厥陰經，心與包絡血分藥也。
李時珍曰：五參合五色以配五臟，故人參曰黃參，入脾；沙參曰白參，入肺；紫參曰青參，入肝；丹參曰赤參，入心；玄參曰黑參，入腎；其苦參則命門之藥也。
生陝西河東州郡，及隨州皆有之。
二月生苗，高尺許，莖方有稜，枝五葉，葉對生，葉如野蘇而尖皺，青色有毛，三月至八月盛開小紫花，成穗如蛾形，又似紫蘇花，中有細子。

一苗數根，大如指，長尺許，皮丹肉紫。
<u>丹參</u>　善治血分，去滯生新，調經順脈之藥也（日華子）。
主男婦吐衄，淋溺崩血之證（御醫耿長生稿），或衝任不和而胎動欠安，或產後失調而血室乖戾，或瘀血壅滯而百節攻疼，或經閉不通而小腹作痛，或肝脾鬱結而寒熱無時，或癥瘕積聚而脹悶痞塞，或疝氣攻衝而止作無常，或腳膝痹痿而痛重難履，或心腹留氣而腸鳴幽幽，或血脈外障而兩目痛亦。
故《明理論》以丹參一物，而有四物之功補血生血，功過歸地，調血斂血，力堪芍藥，逐瘀生新，性倍芎藭。

婦人諸病，不論胎前產後，皆可常用，而時醫每用每效，此良方也。
朱東生先生曰：丹參入天王補心丹則養心；同四物湯則補血調血，治胎前一切病；同鱉甲、玄胡、牛膝、乾漆、赤蓼子、牡丹皮除癥瘕積聚寒熱；同小柴胡合四物湯加牡丹皮、香附、玄胡治鬱結寒熱；同三稜、莪朮、牛膝、細辛、桃仁則破血；同當歸、川芎、枸杞、阿膠、地黃則補血；同麥門冬、沙參、北五味、知母治肺虛勞；同人參、麥門冬、酸棗仁、地黃則益氣養血；同牛膝、萆薢、木瓜、杜仲、續斷治腰脊腳膝痿痹；同玄胡、小茴香、橘核治男子沖疝。
馬瑞峰先生曰：丹參能破宿血，補心血，安生胎，落死胎，止崩中帶下，調經脈，治腰脊百節痠痛。
凡軟腳弱等病，以酒炒末服，藥平而效驗殊異。

<u>集方</u>　《婦科明理論》：治男婦吐衄淋溺崩血之證。
用丹參一兩，當歸身三錢，懷熟地五錢，白芍藥二錢，黃芩、知母、茯苓、牡丹皮各一錢五分，甘草七分。
水煎服。
治產後虛喘，予婦產後五日，食冷物，怒傷肝，又作泄，又作嗽，又三日泄不止，手足冷，卒然發喘，覺神氣飛蕩不守。

一醫以丹參二錢，人參三錢，附子二錢，煎服如故，又加參、附，又不效。
仲醇竟用人參三兩，附子五錢（童便制），丹參五錢（鹽水炒）。
水五碗，煎二碗，徐徐進之，半日許喘即霍然而定。
（楊石林方。）

治婦人卒然風狂，妄言妄動，不避親疏，不畏羞恥。
用丹參八兩（醋拌炒）。
研極細末，每早晚各服三錢，淡鹽湯調灌，三日即愈。
<h3> - 地榆</h3>

味苦微酸，氣寒，無毒，沉而降，陰也。
入足少陰、厥陰，手足陽明經。
陶隱君曰：生桐柏，及冤句山谷。
今處處平原、川澤亦有。

三月宿根布地，作苗獨莖直上，高三四尺，對分出葉青色，似榆葉，稍狹細而長，邊有鋸齒。
七月開花如堪。
九月採根，根似柳，外黑內紅，根可釀酒。
山人乏茗，摘葉亦可作飲，或作蔬用。

<u>地榆</u>　苦寒，涼血止血之藥也（《別錄》）。
達下焦，止腸風下血痔痢之紅（馬少川），消熱腫，治諸瘻惡瘡乳癰之疾。
其性苦寒酸收，療一切熱散氣流而動血者，故他書有吐衄溺血，月經妄行，或中酒熱，及小兒疳熱積痢，兼可收治，總因血熱為眚也。
若脾胃虛寒泄瀉，癰瘡久病無火，並陽衰血證，並禁用之。

<u>集方</u>　《活法機要》：治腸風下血，穀道痛癢不止。
用地榆一兩，蒼朮五錢（米泔浸一宿）。
水二碗，煎八分，食前服。
《宣明方》：治結陰下血，腹痛不已。

用地榆四兩（炒），甘草（炒）、砂仁（炒）、炮姜灰各一兩。
共為末，每服五錢，白湯調服。
《姚氏手集》：治乳癰諸瘻。
用地榆三兩，蒲公英二兩（俱酒洗，炒），乳香、沒藥各一兩（瓦上焙出汗）。

共為細末，每服三錢，食後白酒調下。
（江魯陶方：）治吐血衄血，或溺中帶血，或糞前後見血。
用地榆五錢，懷熟地三錢，當歸、白芍藥各二錢。
如吐血，本方加牡丹皮、茜草各二錢；衄血，加川黃連、炮薑末各一錢；溺血，加玄參、車前子各二錢；便血，加蒼朮、炮姜灰各三錢。

俱用水二大碗煎服。
《肘後方》：治小兒疳熱積痢。
用地榆八兩。
煮汁二次，砂鍋內熬如飴糖，不時與服，十茶匙，白湯調下。

<h3> - 白頭翁</h3>
味苦，氣微寒，無毒。
可升可降，陰中陽也。
李時珍曰：生山谷田野，在處有之。

春生苗，作叢狀，似白薇而柔細稍長，葉生莖頭，如杏葉上有細白茸毛，而不滑澤，近根有白茸，根似蔓菁，色深紫。
其苗有風不動，無風自搖，與赤箭、獨活、鬼臼同也。
二月作蕊，色黃，開花色紫，似木僅花。
修治：二月採花，四月採實，八月來根，皆日乾用，花子莖葉根，功無差等。

河南、洛陽、新安山中多服此。
云：令人壽考。
<u>白頭翁</u>　涼血消瘀，解濕毒之藥也（《太平本草》）。
解傷寒（准醫李秋江稿），治熱利之下重，祛濕瘧，定狂惕之如迷。

又治癥瘕積聚，瘰癧寒熱，男子陰疝偏墜，小兒頭禿腥瘡，熱毒下痢，鮮血紫血者，咸宜服之。
因其味苦性寒，苦能下泄，寒能除熱，具諸功能，故悉主之，殆散熱、涼血、行瘀之要藥歟。
楊太和先生曰：張仲景治熱痢下重，用白頭翁湯主之。
蓋取其「腎欲堅，急食苦以堅之」之意，痢則下焦虛，故以純苦之劑堅之。

繆仲淳先生曰：白頭翁苦寒滯下，胃虛不思食，及下利完穀不化諸病，由於虛寒寒濕，而不由於濕毒者忌之。
<u>集方</u>　治熱痢下重。
用白頭翁一兩，川黃連、黃柏各五錢。
水一升，煎三合服。

如婦人產後，痢疾虛極者，本方加真阿膠一兩，甘草三錢。
治溫瘧發作昏迷如死。
用白頭翁一兩，柴胡、半夏、黃芩、檳榔各二錢，甘草七分。
水煎服。

治婦人癥瘕積聚。
用白頭翁不拘多少。
酒炒，為末，每服三錢，由湯調服。
治瘰癧延生，身發寒熱。

用白頭翁二兩，當歸尾、牡丹皮、半夏各一兩（炒）。
為末，每服三錢，白湯調下。
治男子疝氣，或偏墜。
用白頭翁、荔枝核各二兩。

俱酒浸，炒，為末，每早服三錢，白湯調下。
治小兒白禿頭瘡。
用白頭翁根搗爛敷一宿，作濕瘡半月後愈。
<h3> - 黃芩</h3>

味苦，氣寒，無毒。
味薄氣厚，可升可降，陰中陽也。
入手太陰、少陰、太陽、陽明，及足少陽經。
陶隱居曰：黃芩生建平郡，及冤句山谷、彭城、郁州，及宜州、鄜州、涇州，今川蜀、河東、陝西諸郡亦有。

俱二月生苗，長尺余，莖幹粗如筋，中空外方，葉色黃赤，從地四面叢生，五月開花，花色紫，實色黑，根色黃。
根圓者，名子芩，曰條苓，即小根之內實者；根破者，名宿芩，即大根之內虛者其心黑爛，故有腐腸、妒婦諸名。
又一種獨莖者，其葉細長而青，根如知母，粗細長四五寸。
八月採根，暴乾。

又云：西芩多中空而色黯，北芩多內實而深黃。
兗州一種大而實者，名㹠尾蘋，亦妙。
<u>黃芩</u>　清理三焦，消痰降火之藥也（東垣）。
凡病痰火咳嗽喘急氣盛（蘇水門稿），或黃疸濕熱，骨節煩疼，或小便赤濁，小腹急疾，或熱毒骨蒸，寒熱虛勞，或痢疾赤白，大便後重，或天行疾熱，目痛腫赤，六者非黃芩不能治。

又曰：清肌退熱，柴胡最佳，然無黃芩，不能涼肌達表；上焦之火，山梔可降，然舍黃芩，不能上清頭目。
本草云：氣清而親上，味重而降下。
此劑味雖苦寒，而有泄下之理，體質枯飄，而有升上之情，故善能治三焦之火者也。
所以方脈科以之清肌退熱，瘡瘍科以之解毒生肌，光明科以之散熱明目，婦女科以之安胎理經。

此蓋諸科半表半裡之首劑也。
王少宇先生白：按黃芩其性清肅，可以除邪；其味苦，可以燥濕；其氣寒，可以勝熱。
故能瀉心火，泄痞熱，則邪火不流入肺，而金不受刑，即所以救肺也。
傷寒少陽證，寒熱胸脅痞滿，心煩嘔，或渴，或小便不利，雖曰病在半表半裡，而繫心肺上焦之邪，又兼脾胃中焦之證，故用黃芩，亦少陽本經藥也。

前人云柴胡退熱不及黃芩，不知柴胡之退熱，乃苦以發之散火之標也。
黃芩之退熱，乃寒以勝熱，折火之本也。
《別錄》謂黃芩治小腹絞痛而利小腸，然仲景又云腹中痛者，去黃芩，加芍藥；心下悸，小便不利者，去黃芩，加茯苓，似乎相反，蓋亦有說也。
若因飲食受寒，腹中痛，及飲水多，心下悸，小便不利者，是里無熱證，黃芩不可用也。

若熱厥腹痛，肺熱而小便不利者，黃芩可不用乎。
高元鼎先生曰：黃芩苦能燥濕，苦能泄熱，苦能下氣。
如中枯而輕飄者，主上行，清肺部而止嗽化痰，並理目赤疸癰。
細實而堅者，下降，清大腸而除濕治痢，兼可安胎利濁，二用少有別也。

李時珍先生曰：黃芩入小柴胡湯，治傷寒寒熱，邪在少陽，亦治少陽瘧。
往來寒熱，傷寒心下諸痞滿證，用諸瀉心湯。
（傷寒心下滿而硬痛者，為結胸，宜陷胸湯。
心下滿而不硬痛者，為痞，用半夏瀉心湯。

傷寒心下痞而復惡寒汗出者，用附子瀉心湯。
傷寒汗出解之後，心下痞硬幹噫食臭，脅下有水氣，腹中雷鳴，下利者，用生薑瀉心湯。
傷寒中風，醫反下之，下利日數十行，腹中雷鳴，心下痞硬而滿，乾嘔心煩，用甘草瀉心湯。）
皆用黃芩以主諸熱利小腸故也。

又太陽病，下之利不止，喘而汗出者，有葛根黃芩黃連湯。
又太陽少陽合病，下利，黃芩湯。
若嘔者，黃芩加半夏生薑湯。
成氏言：黃芩苦而入心，泄痞熱，清心火，去脾濕也。

諸方故多用之。
同白芍藥、黃連、炙甘草、滑石、升麻，治痢疾腹痛。
同白芷、天麻，治風熱有痰，眉眶作痛。
同白芍藥、麥門冬、白朮能安胎清熱。

治大人小兒火丹，為末，用雞子清調敷，又治驢馬負重傷破，洗淨敷之，立生肌肉。
繆仲淳先生曰：黃芩為苦寒清肅之藥，功在除熱邪，利痰氣。
然苦寒能損胃氣而傷脾陰，脾肺虛熱者忌之。
故凡中寒作泄，中寒腹痛，肝腎虛而少腹痛，血虛腹痛，脾虛泄瀉，腎虛溏瀉，脾虛水腫，血枯經閉，氣虛小水不利，肺寒喘咳，及血虛胎不安，陰虛淋露等證，法並禁用。

<u>集方</u>　《方氏本草》：治痰火咳嗽，氣盛喘急。
用黃芩三錢，黑山梔、蘇子各一錢五分，茯苓、杏仁各一錢。
水煎服。
《方氏本草》：治黃疸面目身黃，骨節煩疼，因濕熱者。

用黃芩、秦艽、黑山梔、薄荷各二錢，茵陳三錢。
水煎服。
《方氏本草》：治小便赤澀，或白濁，淋閉不通。
用黃芩、木通各三錢，茯苓一錢五分，甘草一錢。

水煎服。
《方氏本草》：治骨蒸內熱，或虛勞寒熱。
用黃芩三錢，知母、花粉、沙參、麥門冬、懷生地、地骨皮、黃柏各二錢，白芍藥、當歸各一錢五分。
水煎服。

《方氏本草》：治亦白痢疾，大便後重，不通順者。
用黃芩、山楂各三錢，枳殼、厚朴、白芍藥各二錢，川黃連一錢，甘草五分。
水煎服。
如腹痛閉滯不通者，本方加大黃一錢二分。

（仲景方：）治傷寒三陽協熱利，口渴，下清水，日數行。
用黃芩、柴胡、花粉、甘草各一錢。
水煎服。
《眼科精要》：治時行暴發赤眼，腫痛難忍者。

用黃芩二錢，連翹、柴胡、龍膽草、防風各一錢五分。
水煎服。
《聖惠方》：治吐血衄血，或發或止。
用黃芩一兩。

為末，每服三錢，白湯調下。
治血淋熱痛。
用黃芩一兩。
水煎熱服。

《瑞竹堂方》：治婦人五十後，經水當斷不斷，每月經來，反過多不止。
用黃芩四兩，香附二兩，懷生地六兩。
俱切片，俱用醋浸三日，曬乾炒，為末，臘糊為丸，梧桐子大，每早晚各服三錢，白湯下。
《丹溪纂要》：治胎熱不安。

用黃芩、白朮各等分。
俱微炒，為末，煉蜜丸，梧桐子大，每早服三錢，白湯下。
《普濟方》：治小兒驚啼。
用黃芩、人參各等分。

為細末，每服三五分，白湯調下。
《楊氏產寶》：治產後發渴。
用黃芩、麥門冬各五錢。
水煎服。

<u>續補方</u>　《方脈正宗》：治男婦相火時發不能忍。
用黃芩一兩，懷生地五錢，甘草三錢。
水煎服。
治老幼男婦，無故夜熱盜汗，又能飲食，起居平常，無他疾者。

用黃芩一兩，麥門冬五錢，黑棗十個。
水三碗，煎一碗服。
（方伯諸安所手錄：）治痢疾後重不通，淋漓不斷。
用黃芩一兩，白芍藥三錢，大黃二錢，甘草一錢。

水四碗，煎一碗，食前服。
治春夏秋感冒非時暴寒，亦有頭疼，惡寒發熱，脈浮緩，自汗。
用黃芩、黃耆、羌活、桂枝、川芎、白芷、防風、甘草、生地黃各一錢五分，細辛五分，生薑三片。
治吞酸吐酸，酸水刺心不安者。

用黃芩一兩，吳茱萸五錢，甘草四錢，茯苓三錢，陳皮二錢，芒硝一錢五分。
共為末，水發為丸，綠豆大，每食後服二錢，白湯下。
<h3> - 秦艽</h3>
味苦辛，氣溫，無毒。

陰中微陽，可升可降，入手足陽明經。
李時珍曰：出飛鳥山谷，及甘松、龍洞、涇州、鄜州、岐州諸處。
枝幹高五六寸，葉婆娑如蒿苣葉，莖梗俱青。
六月開花紫色，似葛花，當月結子。

根黃白色，長尺許，作羅紋交糾，其紋左列者佳，右列者次之，每於春秋二季採根暴乾，拭去黃白毛用，紋中多土，宜洗去。
<u>秦艽</u>　清熱去濕，祛風利水，養血茱筋之藥也（張元素）。
散風寒濕邪（陸杏圃稿），療五疸蒸熱而發黃，通筋骨絡脈，去痿痹攣急之疼痛，又止腸風臟毒，痔血，白帶，寒熱骨蒸等證。
統屬陽明一經之病也。

蓋陽明有濕，則身體煩疼；陽明有熱，則日晡潮熱，骨蒸；陽明有風，則腸澼痔血，寒熱淋帶。
秦艽專入陽明，故盡能去之。
盧不遠先生曰：人身直者為經，橫者為絡，絡之下注者為孫。
肌腠之邪，多從孫入，次薄於絡，復溜於經，漸傳腑臟。

秦艽羅紋交糾，錯綜如織，象形從治法也。
沈則施先生曰：秦艽味苦辛溫，感秋金之氣，故入手足陽明經。
苦能泄，辛能散，溫能通，故主寒熱邪氣，濕熱黃疸，腸紅痔帶，或機關不利，為痿，為躄，為縱，為攣，為麻，為痛，而諸因濕，因熱，因風者，一併除之。
凡病陰虛血燥，精竭髓衰之證，非配大滋養藥不可。

<u>集方</u>　王氏方共三首：治風寒濕熱鬱蒸成黃疸。
用秦艽、茵陳各五錢，水煎服。
治風寒濕熱，壅閉經絡，成痿痹癱瘓諸證。
用秦艽、蒼朮（米泔浸，曬乾）各四兩，萆薢、黃柏、羌活、當歸、紅花各二兩。

夯作十劑，水煎服。
治腸風便血，或白帶白濁不止。
用秦艽八兩；黃連、炮姜各一兩。
共為末，每旱服三錢，白湯下。

治骨蒸夜熱。
用秦艽、地骨皮各三錢。
水煎服。
<h3> - 黃連</h3>

味苦氣寒，無毒。
氣味俱厚，可升可降，陰中陽也。
入手少陰，手足陽明經。
李時珍曰：黃連漢取蜀郡，唐取澧州，皆以黃肥而堅者為勝，今以雅州、宣州者亦良。

苗似茶叢生，一莖三葉，高尺許。
四月開花黃色，凌冬不調，六月結實似芹子，色亦黃。
今江、湖、荊、夔州郡亦有，而以宣城九節，堅重相擊有聲者為勝。
滇黔者次之，東陽、處州、歙州者，又次之。

江左者，根黃，連珠，其葉如小雉尾草，三月開花，作細穗，淡黃色。
六、七月根緊，始堪採，諸處皆不如蜀道者，粗大，味極濃苦，療暑為最。
江東者，節如連珠，治痢大善。
有二種，一種根粗無毛，有連珠，形如鷹爪，質堅實，色深黃；一種無珠，多毛，中虛色淡黃，各有所宜。

修治：去蘆及須用。
<u>黃連</u>　沉靜而涼，陰寒清肅之藥也（《張氏醫說》）。
解傷寒疫熱（白尚之稿），定陽明少陰赫曦之傳邪，退心脾鬱熱，祛下痢赤白後重之惡疾。
又如驚悸怔忡，煩亂恍惚而神志不寧，痛癢瘡瘍，癍毒瘄痘，而邪熱有餘，黃連為必用也。

若目痛赤腫，睛散羞明，乃肝之邪熱也；嘔逆噁心，吞吐酸苦，乃脾之邪熱也；脅痛弦氣，心下痞滿，乃肝脾之邪熱也；舌爛口臭，唇齒燥裂，乃心脾之邪熱也，均屬火熱內甚，陽盛陰衰之證，非此不治。
設或七情之火，聚而不散，六郁之火結而不舒，用二陳以清之可也，然無黃連之苦寒，則二陳不能獨清。
吐血衄血，妄奔於上，溲血淋血，妄泄於下，用四生以止之可也，然無黃連之少佐，則四生不能獨止。
又有腸風下血，用之可以厚腸胃而止血；小便熱閉，用之可以清內熱而行便；又能退伏熱而消蓄暑，其功專於瀉火，清濕熱而治府熱。

其味在於苦寒，若胃虛不足，苦寒有不可投，薑汁製炒可也。
陰分之病，苦寒有不能入，醇酒製炒可也。
按法乘機而用，藥至病自除矣。
但此藥稟天地清寒之氣以生，群草中肅清之物也。

故祛邪散熱，盪滌腸胃，肅靜神明，是其性之所長，而於初病，氣實熱盛者，服之最良。
若久病元虛發熱，用之於補益精血，滋養元氣，則其功泊如也。
凡病人血少氣虛，脾胃薄弱，血不足，以致驚悸不眠，而兼煩熱躁渴，（當用人參、酸棗仁、麥門冬、北五味、遠志之類。）
及產後不眠，（當用當歸、川芎、茯苓、白芍之類。）

血虛發熱，（當用薑炭、熟地、牡丹皮之類。）
泄瀉腹痛，（當用於朮、肉桂、陳皮之類。）
小兒痘瘡，陽虛作瀉，行漿後泄瀉，（當用參朮異功散之類。）
老人脾胃虛寒作瀉，陰虛天明溏瀉，（當用參、耆、吳萸、白朮、補骨脂之類。）

真陰不足，內熱煩躁，（當用當歸、白芍、龜膠、熟地、枸杞、山茱萸之類。）
諸證咸宜忌之。
沈則施先生曰：黃連，同西河柳、蟬退、牛蒡子、桔梗，治痧瘄已透而煩躁不寧；同甘草、升麻、白芍藥，治痧瘄已透而泄瀉不止；同殭蠶、蟬退、升麻、生地，治痘疹火盛熱深不起；同木香、檳榔，治赤白痢疾；同人參、蓮肉，治老人、虛人、產後人、痢疾不止；同乾薑末各等分，入冰片少許，共為末，摻痘瘄後餘毒，致成牙疳臭爛；同明礬、銅青、人乳少許，泡湯洗暴赤眼；同蘆薈、蕪夷、白槿花、白芙蓉花各等分，治小兒一切熱疳；同枳實、白朮，治心下痞滿，宿食不化。
金靈昭先生曰：黃連大苦寒之藥，用之降火燥濕，中病即止，不可久服，使肅殺之令常行，而伐其生髮沖和之氣，若久服黃連、苦參，反致熱發，從火化也。

經言：五昧入胃，酸入肝為溫；苦入心為熱；辛入肺為清；鹹入腎為寒；甘入脾為至陰，而四氣兼之。
凡諸食味專一，久則偏勝，即有偏絕，故有暴夭之患，況苦味，更能損胃乎。
修生之士，可不謹哉。
又立齋曰：醫書有久服黃連、苦參，反作熱之說，此雖大寒，其味至苦，入胃則先歸於心，久服不已，反增心氣而動虛火，人不知也。

屢見目病經年，屢服黃連，竟至昏障失明者。
火病多服黃連，立見陽脫。
<h3> - 胡黃連</h3>
味苦，氣寒，無毒。

入手足太陰，足陽明、足厥陰經。
沉也，降也。
蘇氏曰：出波斯國，及海南陸地，今秦隴間亦有之。
初生苗，若夏枯草，又如蘆。

干則似楊柳枯枝，根頭似鳥嘴，折之內黑外黃，似鸜鵒眼，塵出如煙者良。
不拘時月收採。
<u>胡黃連</u>　退肝脾伏熱，濕熱之藥也（蘇頌）。
此劑大寒至苦（張仰垣稿），極清之性，能清熱，自腸胃以及於骨，一切濕火邪熱，陰分伏熱，所生諸病，莫不消除，故陳氏方化五痔，截溫瘧，解熱痢，清黃疸，退骨蒸，明目疾，定驚癇寒熱，治小兒久痢成疳，皆取苦以泄之，寒以散之之意云。

繆仲淳先生曰：胡黃連氣味苦寒之至，設使陰血大虛，真精耗竭，而胃氣脾陰俱弱者，雖見如上諸證亦勿輕投，即欲用之，亦須與健脾養胃等藥同用乃可。
沈則施先生曰：胡黃連統治小兒熱疳熱勞，一切虛羸怪異熱病。
<u>集方</u>　《活人書》：治傷寒傳裡，裡熱入深，口燥煩渴，舌生芒刺，譫語狂言，揚手擲足等證。
用川黃連三錢，枳實五錢，花粉、柴胡、知母、連翹、瓜蔞仁各四錢。

水煎服。
如大便結硬，本方加大黃三錢。
鍾仲陽方：治下痢赤白，後重裡急，脹閉不通。
用川黃連五錢，木香三錢，白芍藥一兩，大黃（酒煮過）四錢。

共為末，水發為丸，如綠豆大，每服三錢，空心白湯下。
《保命集》：治心經伏熱，常發驚悸，煩亂恍惚。
用川黃連一錢五分，黑山梔、茯苓、犀角屑、丹參各二錢。
水煎服。

《方氏本草》方：治熱血疥癬諸瘡。
用黃連一錢五分，連翹、生地、玄參、花粉、當歸各二錢，甘草五分。
水煎服。
《全嬰要覽》：治痘瘄初起，口燥煩渴，根窠不起，煩躁鬱亂，舌乾索飲，氣促不寧。

用黃連二錢，玄參、惡實、桔梗、連翹、天花粉、紫草茸各一錢五分，甘草五分。
水煎服。
《眼科心鏡》：治目痛赤腫。
用黃連一錢，柴胡、連翹各一錢五分，益母草三錢。

水煎服。
《方脈正宗》：治雜病嘔逆，噁心吞吐酸苦。
用黃連、黃芩（俱酒炒）、乾薑各一錢，麥芽、枳實、厚朴、茯苓、砂仁各一錢五分。
水煎服。

《方脈正宗》：治脅痛弦氣，心下痞滿。
用黃連（吳萸湯泡，炒）、黃芩各一錢，白朮、枳實、厚朴、青皮、茯苓各一錢二分。
水煎服。
《方脈正宗》：治舌爛口臭，唇齒燥裂。

用黃連（吳萸湯泡）、黃芩、白芍藥各一錢，五倍子一個（打碎）。
水煎，汩漱服。
《濟生方》：治腸風下血。
用黃連、地榆（俱酒洗，炒）、蒼朮、蒲黃各二兩，炮姜灰一兩，白芍藥（醋炒）三兩，柿餅六兩。

切細，酒煮爛，搗膏為丸，梧桐子大，每早服五錢，白湯下。
治小便熱閉不通。
用黃連、茯苓、車前子、黃柏、木通各一錢，滑石一錢五分，甘草七分。
水煎，加白果汁，十餘茶匙；因血瘀者，加韭汁如數匙，亦可。

《方脈正宗》：治盛夏酷暑，煩熱口渴。
加黃連一錢，香薷、厚朴、木瓜、甘草、扁豆各一錢五分，陳皮七分，麥門冬三錢，知母二錢。
水煎服。
元虛，加人參、黃耆各一錢五分。

《保嬰拔萃》：治小兒內熱成疳。
用川黃連、胡黃連、於白朮、茯苓、枳實各一錢五分，甘草一錢。
共為末，飴糖為丸，如龍眼核大，每早晚各服一丸，白湯下。
《韓氏醫通》：治五疳八痢。

用黃連一斤（以酒浸，炒，四兩；以生薑自然汁浸，炒，四兩；以吳萸一兩，泡湯浸，炒，四兩；以童便浸，炒，四兩），配廣木香、益智仁各二兩，白芍藥、使君子仁（俱炒）。
俱研極細末，飴糖為丸，如綠豆大，每服六七十丸，米湯下，日服三次。
治肝虛不足，風熱上攻，眼目昏暗，隱澀羞明，及翳障青盲等證。
用真雅州黃連一兩。

為末，嫩羊肝五個，煮半熟，去筋膜，擂爛成膏，和丸梧桐子大，每食後白湯送五十丸，日服二次。
（簡便方：）治小兒口疳臭爛，及走馬急疳。
用雅州黃連、蘆薈各一錢，真蟾酥五釐。
共研極細末，吹少許於患上，立止。

<h3> - 龍膽草</h3>
味苦澀，氣大寒，無毒。
氣味俱厚，沉而降，陰也。
足厥陰、少陽經，氣分藥也。

《別錄》曰：龍膽草處處有之。
葉如龍葵，味如膽苦，故名。
以吳興者為勝。
其宿根黃白色，下抽根十餘條，類牛膝而短，直上生苗，高尺余。

四月生葉如嫩蒜而細，莖如小竹枝。
七月開花，青碧色，如牽牛花，作鈴鐸狀，冬後結子，莖葉即枯。
二、八、十一月，採根曬乾用。
一種石龍膽，味亦苦澀，其葉經霜不調，與此同類而別種也。

用治四肢疼痛。
<u>龍膽草</u>　瀉肝火，清濕熱之藥也（東垣）。
此藥稟天地純陰之氣以生（繆仲平稿），味大苦，性大寒，善攻一切實熱火證。
故《別錄》主散目赤，去眵膜，退腳氣，消黃疸，利小便，化赤濁，療疳疾，解諸瘡，有徹上徹下之妙也。

竊思相火寄在肝膽，有瀉無補。
古方以龍膽益肝膽之氣者，正以其能瀉肝膽之邪熱也。
肝膽之邪熱退，則他如病熱極生風，而為驚搐癇痓、蠱毒、蟲積瘟疫、熱痢諸疾，可一劑而除矣。
若老人、虛人，並久病之人，或脾虛胃弱，血少精衰，肝虛腎虛，虛火因而致疾者，不可輕用。

陳廷採先生曰：按龍膽稟天地純陰之氣，大苦大寒，但以盪滌肝膽之熱為職。
先哲謂苦寒伐標，宜暫不宜久，如聖世不廢刑罰，所以佐德意之無窮，苟非氣壯實熱之證，率爾輕投，其取敗也必矣。
沈喘子曰：按《廣濟方》，治暴赤時眼。
用龍膽草、柴胡、甘菊花、刺蒺藜、連翹。

治腳氣。
用龍膽草、木瓜、漢防己、藏靈仙、厚朴。
治黃疸。
用龍膽草、澤瀉、茵陳、木通、苦參。

治赤白濁。
用龍膽草、滑石、車前、木通、茯苓、豬苓。
治風熱急驚發搐，並治癇痓。
用龍膽草、鉤藤、蟬退、天竺黃、白芍藥、茯神。

治蟲積蠱毒。
用龍膽草、升麻、烏梅、花椒。
治瘟疫熱疫。
用龍膽草、犀角、川黃連、甘草。

<u>續補集方</u>　治傷寒熱極發狂。
用龍膽草，為極細末，白蜜湯調服二錢。
治蛔蟲，攻心胃刺痛，吐清水，忌一切食物。
用龍膽草一兩。

水煎服。
立止。
治咽喉腫痛。
用龍膽草一把。

搗汁，汩嗽服之。
治卒然尿血，莖中痛。
用龍膽草一把。
水煎服。

治眼中膿漏。
用龍膽草、當歸各等分。
為末，每服二錢，食後白湯下。
治思欲不遂，敗精迷失溺道，小便脹閉不通，或腫脹欲潰者。

用龍膽草一兩，淡竹葉八錢，生甘草五錢。
水五碗，煎二碗，臨服加生白果肉三十個，搗汁衝入。
治蟢兒瘡叢聚細水泡，疼痛異常，或延纏背腋腰腹之間，又名白蛇𤶱。
用龍膽草搗敷。

立時止痛，消退。
治陰囊發癢，搔之濕潤不幹，漸致囊皮乾澀，愈癢愈搔，漸成風癬。
用龍膽草二兩，五倍子五錢，劉寄奴一兩。
用水一甕，煎將滾，濾出渣，加樟腦末五分，保湯通手浸洗。

（《廣筆記》）
<h3> - 細豐</h3>
味辛。
氣厚於味，陽也，升也。

入足厥陰、少陰血分，為手少陰引經之藥。
蘇氏曰：華州真細辛，根細而味極辛，故名。
出華陰高麗山谷中者為上。
今處處雖有，皆不及也。

南陽臨海者亦可用。
春生苗，一根則一葉相連，今多以杜衡為之。
李時珍先生曰：杜衡亂細辛，自古已然，然又不止杜衡一物也。
今以根苗色味細辨之，葉似小葵，莖柔根細，直且長，色紫，味極辛辣，嚼之習習如椒者細辛也。

　葉似馬蹄，莖微粗，根似細辛而稍彎曲，色黃白，味亦辛者杜衡也。
一莖直上，莖端生葉如傘狀，根似細辛而微粗，色黃白，味辛兼苦者，鬼督郵也。
根似鬼督郵而色黑者，及已也。
葉似小桑，根似細辛而粗長，色深黃，味辛而有臊氣者，徐長卿也。

葉似柳葉，根似細辛而粗長，色黃白而味苦者，白薇也。
根似白薇而脆，色白者白前也。
凡使細辛，揀去雙葉者，服之害人。
再切去頭上子，日乾用。

杜衡、鬼督郵、徐長卿、白薇、白前五種，根皆粗肥，反於細辛之細，五種亦多曲，反於細辛之直。
<u>細辛</u>　散風寒開關竅之藥也（元素）。
故主頭風腦痛（朱正泉稿），目風流淚，濕風痹痛，百節拘攣；又開肺氣，通鼻塞，治口臭療牙疼，消死肌，破結氣，溫中氣，利九竅，皆開發辛散，開通諸竅，活諸脈絡之功也；又佐薑、桂，能驅臟腑之寒；佐附子，能散諸疾之冷；佐獨活，能除少陰頭痛；佐荊、防，能散諸經之風；佐芩、連、菊、薄；又能治風火齒痛，而散解諸鬱熱最驗也。
但其性升散發燥，故凡病內熱，及火升炎上，上盛下虛，氣虛有汗，血虛頭痛，陰虛咳嗽，法皆禁用。

即入風藥，亦不可過用一錢，多則悶塞不通，昏暈如死，以其氣味俱厚而性烈故耳。
沈則施先生曰：按細辛，辛熱純陽，祛風逐冷，行水通塞，攻齒䘌，定寒嗽，化痰飲，其用專於辛香溫利之妙，陳藎齋方，治婦人產後血閉不行，意在此乎。
王紹隆先生曰：肝木上行，春風上升，反於橫偏矣。
《經》云：無怒其志，使華英成秀，此春轉成夏，升轉從出之機乎。

仲景方入小青龍湯，治傷寒表不解，心下有水氣，乾嘔發熱而咳。
入麻黃附子細辛湯，治傷寒少陰病始得之，反發熱脈沉者。
治少陰咽痛。
用細辛、甘草。

《廣濟方》：治陽明火熱上攻，以致齒痛。
用細辛、石膏。
陳氏集要：治婦人子宮冷不受孕。
用細辛、當歸、白芍藥、川芎、藁本、牡丹皮、白薇。

（祐中秘：）治風頭痛。
用細辛、藁本、川芎、白芷、荊芥、防風。
《方脈正宗》：治傷風寒鼻塞。
用細辛、紫蘇、防風、杏仁、桔梗、薄荷、桑白皮。

《方脈正宗》：治肝腎虛，目風冷淚。
用杞菊地黃丸，加細辛。
<u>續補集方</u>　治中風卒倒，不省人事。
用細辛，為末，吹入鼻中。

治胃虛作嘔呃。
用細辛二錢，丁香一錢。
為末，每服一錢，柿蒂湯下。
治大人小兒口瘡。

用細辛、黃連各等分。
為細末摻之。
治牙宣齒䘌。
用細辛二錢。

水煎汁，乘熱汩漱，含之，待冷吐去。
治鼻生瘜肉。
用細辛，為細末。
時時吹之。

（九味羌活湯加減：）治傷風久咳，時吐冷涎。
用細辛五分，半夏、陳皮、桂枝、防風、蘇子、杏仁各一錢，乾薑八分，甘草七分，北五味三分，黑棗三個。
水煎服。
如久嗽將成陰虛勞瘵者，不可服。

<h3> - 白薇</h3>
味苦鹹，氣溫，無毒。
乃陽明經藥也。
蘇氏曰：白薇出陝西，及舒、徐、潤、遼諸州，近以山東沂、濮、莒、萊諸州者稱勝。

莖葉俱青，頗類柳葉。
六、七月開紅色花，遂結實，根似牛膝而細，長尺許，色黃微白，芳香襲人者白薇也。
色白微黃，折之易斷者，白前也。
<u>白薇</u>　調經順脈之藥也（《別錄》）。

主中風，身熱忽忽而不知人，退溫瘧狂惑，洗洗而寒熱交作。
又於婦人陽勝陰虛，則營血日損，血淋白帶，多不受孕。
此藥芳香寒燥（王紹泉稿），利濕養陰，故風可驅，瘧可解，經滯可行，淋帶可止，胎孕可育。
諸因熱淫為眚。

此藥苦鹹氣寒，宜其悉主之也。
究其益陰除熱，功用之全耳。
但苦鹹大寒之性，病汗多亡陽，或內虛不食，腹中虛冷，泄瀉不止，皆不可服。
朱肱《活人書》：治風溫，發汗後，身猶灼熱，自汗，身重，多眠，鼻息必鼾，語言難出者，葳蕤湯中亦用之。

又胎產金丹，方中用白薇為君，總療胎前產後百病。
《普濟方》：治溫瘧、癉瘧，久而不解者，必屬陰虛，除瘧邪藥中，多加白薇，則易愈。
又治似中風證，除熱去風藥中，加白薇良。
王贄才：又天行熱病未愈，或愈後陰虛內熱，及餘熱未除者，隨證隨經，應投藥中宣加用之。

<u>續補集方</u>　治婦人平屠無疾苦，忽然頭眩，目閉口噤，身不動搖，不知人事，或有微知，移時方寢，名曰血厥。
用白薇、當歸各一兩，人參三錢，甘草一錢。
水煎服。
此病不治再發，必成癇證。

治婦人遺尿，不拘已婚未婚，已產未產。
用白薇、白芍各一兩。
炒，為末，每服三錢，白湯調下。
<h3> - 白前</h3>

味甘，氣溫，無毒。
手太陰經藥也。
陶氏曰：白前生洲渚沙磧上，苗高尺許，葉似柳，或似芫根，似白薇，或似細辛。
陳氏曰：似牛膝粗長堅直，色白微黃，折之易斷者，白前也。

似牛膝短小，柔軟能彎，色黃微白，折之不斷者，白薇也。
近道亦有，形色頗同，以此別之，不致差誤。
修治：水浸洗淨，去頭須焙乾收用。
<u>白前</u>　泄肺氣，定喘嗽之藥也（李東垣）。

療喉間喘呼（張少懷稿），為治咳之首劑，寬胸膈滿悶，為降氣之上品。
前人又主奔豚及腎氣。
然則性味功力，三因並施，臟腑鹹入，腠理皮毛靡不前至，蓋以功用為名也。
性惟走散，長於下氣，功無補益。

凡咳逆上氣，咳嗽氣逆，由於氣虛，氣不歸源，而不由於寒邪客氣壅閉者禁之。
《深師方》中所主久咳上氣，體腫短氣，脹滿不臥等證，當是有停飲水濕、濕痰之故，乃可用之，病不由於此者，不得輕試。
<u>集方</u>　《方脈正宗》：治冷哮久年頻發者。
用白前、川貝母、乾薑、甘草各一錢。

水煎服。
《方脈正宗》：治奔豚疝積。
用白前三錢，吳茱萸二錢，白朮一錢，甘草五分，黑棗三個。
水煎服。

《方脈正宗》：治五飲痰閉，氣逆不下。
用白前（酒炒）、半夏、陳皮、茯苓各一兩，甘草五錢，白朮二兩（俱土拌炒）。
共為末，竹瀝一碗，薑汁半盞，和勻煎滾，調真神麯為稀糊，作丸如黍米大。
每服二錢，白湯下。

<h3> - 前胡</h3>
味苦微甘，氣溫，無毒。
陽中之陰，降也。
乃手足太陰、陽明之藥。

與柴胡清陽上升，入手足少陽、厥陰者不同也。
蘇氏曰：前胡南北諸道皆有，生下濕地，今出吳興者功勝。
初春生苗青白色，似斜蒿，初出有白芽，長三四寸，味甚香美。
七月開紫白花，與蔥花相似。

八月結實，根青紫色，干則外黑內黃白八月採根暴乾。
黃生柴胡之前，故名前胡。
王氏曰：前胡南北皆有，其品甚多，良醜不一。
又汴京北地者，色黃白，枯脆絕無氣味，江東有三四種，一種類當歸，皮斑黑，肌黃而脂潤，氣味濃烈；一種色理黃白，似人參而細短，香味俱微；一種似草烏頭，膚赤而堅，有兩三歧，食之戟人咽喉，惟以薑汁浸搗服之。

能下膈間痰結，皆非真前胡也。
今最上者，出吳中及壽春。
皆類柴胡，氣芳烈，味亦濃苦，療痰下氣最勝諸道者。
李瀕湖曰：前胡有數種，惟以苗高一二尺，色似斜蒿，葉如野菊而細瘦，嫩時可食，秋月開紫白花，又類蛇床子花，其根皮黑肉白，有香氣為真。

大抵北地者為勝，故方書稱北前胡云。
一種野蒿根，類前胡，誤用令人反胃不受食。
真前胡，味苦微甘；野蒿根，味苦微酸。
可別也。

<u>前胡</u>　散風寒，淨表邪，溫肺氣，消痰嗽之藥也（李東垣）。
如傷風之證（陳象先稿），咳嗽痰喘，聲重氣盛，此邪在肺經也。
傷寒之證，頭痛惡寒，發熱骨疼，此邪在膀胱經也。
胸脅痞滿，氣結不舒，此邪在中膈之分也。

又妊娠發熱，飲食不甘，小兒發熱，瘡疹未形，大人痰熱，逆氣隔拒，此邪氣壅閉在腠理之間也。
用前胡俱能治之，但苦辛而溫，能散有餘之邪熱實痰，而不可施諸氣虛血少之病。
故凡陰虛火熾煎熬真陰，凝結為痰而發咳嗽者，真氣虛而氣不歸原，以致胸脅逆滿者，頭痛骨疼，不因於痰而因於陰血虛少者，內熱心煩，外現寒熱而非外感者，法並禁用。
大抵此劑與柴胡不同，柴胡性味寒苦，入少陽、厥陰，治在半表半裡，以清往來之熱。

前胡性味溫辛，入太陽、太陰，專攻初病之時，以清表間之熱。
然柴胡之性，專於上升，而前胡之功，專於下氣，故治痰熱喘嗽，痞膈逆氣，胎脹諸疾，氣降則痰降，痰降則火亦降矣。
與柴胡治證不同，而所入所主亦有異耳。
金靈昭先生曰：前胡辛溫而散，功能下氣，治寒熱喘嗽，復能升出，又可退瘡痍，出痘疹。

柴胡苦寒而清，功能上行情陽，升引胃氣上達，而復能降入，又可調血和營，出入升降。
二藥各自有互通之用也。
門人羅一經曰：前胡，去寒痰；半夏，去濕痰；南星，去風痰；枳實，去實痰；蔞仁，治燥痰；貝母、麥門冬，治虛痰；黃連、天花粉，治熱痰，各有別也。
《廣濟方》：治風熱痰壅，喘嗽上氣。

用前衚衕杏仁、桑白皮、甘草、桔梗。
（魏子良方：）治一切實痰，用礞石滾痰丸。
方中用前胡易黃芩有殊功。
《方脈正宗》：治時疫寒熱。

用前衚衕羌活、乾葛、黃芩、柴胡、天花粉。
<h3> - 柴胡</h3>
味苦寒，無毒。
氣味俱輕，陽也，升也。

入手足少陽、厥陰四經。
欲上升則用根，欲下降則用稍。
蘇氏曰：柴胡出弘農川穀，及冤句。
今關陝江湖近道亦有，以銀州者為勝，銀川即寧夏衛也。

十一月根生白蒻，香美可食，二月苗長，莖青紫，堅硬微有細線，葉似竹葉而稍緊小，亦有似邪蒿者，亦有似麥門冬葉而稍短者。
七月開黃花，根淡赤色，似前胡而強硬如柴，故名柴胡。
惟丹州者結青子，與他處不同，其根似蘆，頭有赤毛如鼠尾，獨窠而長者佳，生處香氣直上云間，多有白鶴飛翔，人有過其圃者，聞之皆氣爽也。
李氏曰：銀州者根長尺余，微白而軟，皮皺肉有黃紋，不易得也，治虛勞骨蒸最妙。

北地所產者，如前胡而強，謂之北柴胡，治傷寒解半表半裡之邪最效。
南土所產者，不似前胡，有似蒿根，強硬不堪用，最下也。
近時有一種根似桔梗、沙參，白色而大，市人偽充銀柴胡，殊無氣味，不可不辨。
<u>柴胡</u>　能條達肝氣，升清降濁之藥也（王好古）。

解傷寒（朱東生稿），清少陽半表半裡之邪，調血氣，疏肝膽已結未結之疾，其味苦寒，可以清熱，其性輕揚，可以散邪，故治少陽傷寒，寒熱往來，口苦嘔逆，胸脅滿悶，頭角作痛等證；或溫瘧癉瘧，邪熱不清，或邪陷陰中，日晡發熱；又治婦人熱入血室，譫語妄見，並經水不調，寒熱交作；又治小兒五疳羸熱、能食而瘦、痘後餘熱、兩眼赤爛等證，悉用柴胡治之。
因其味之苦寒而散，性之輕揚而達，能發越屈曲不正之氣也。
前人又謂治勞熱，若勞熱在肝、膽、心及胞絡、三焦、脾胃者，用之有驗，若勞熱在肺腎者，用之無益耳。
病人元虛而氣升者，嘔吐及陰虛火熾炎上者，法皆禁忌。

朱東生先生曰：柴胡，少陽、厥陰主藥。
輕清而升、苦寒而降，散表邪，除頭痛，退寒熱，止脅痛，和表裡，調血室，明目疾，升下陷，降濁陰，性惟疏散。
凡病肝鬱憤懣不平者，服之最靈。
倪朱謨曰：柴胡，有銀柴胡、北柴胡、軟柴胡三種之分。

銀柴胡，出關西諸路，色白而鬆，形長似鼠尾；北柴胡，出山東諸路，色黑而細密，形短如帚；軟柴胡，出海陽諸路，色黑而輕軟，一名三種也，氣味雖皆苦寒，而俱入少陽、厥陰，然又有別也。
銀柴胡清熱，治陰虛內熱也；北柴胡清熱，治傷寒邪熱也；軟柴胡清熱，治肝熱骨蒸也。
其出處生成不同，其形色長短黑白不同，其功用內外兩傷主治不同，胡前人混稱一物，漫無分理。
《日華子》所謂補五勞七傷，治久熱羸瘦，與《經驗方》治勞熱，青蒿煎丸，少佐柴胡，言銀柴胡也。

《衍義》云：《本經》並無一字治勞，而治勞方中用之，鮮有不誤者，言北柴胡也。
然又有真藏虛損，原因肝鬱血閉成勞，虛因郁致，熱由郁成，軟柴胡亦可相機而用。
如傷寒方有大小柴胡湯，仲景氏用北柴胡也；脾虛勞倦，用補中益氣湯；婦人肝鬱勞弱，用逍遙散、青蒿煎丸，少佐柴胡，俱指軟柴胡也。
業醫者當明辨而分治可也。

沈則施先生曰：仲景治傷寒寒熱往來，口苦耳聾，胸脅痛而無汗，設小柴胡湯，同參、半、芩、草。
又治少陽經正瘧，並似瘧非瘧，寒熱不時等病。
又治傷寒表裡俱急，設大柴胡湯，同枳、樸、大黃、黃芩、白芍等。
二證皆屬少陽甲膽病也。

柴胡稟仲春一陽之氣以生，苦寒而潔，其氣升散，自下而上，以奉春升之發陳，化濁陰而載清陽，故前證之邪在少陽甲膽者，或少陽甲膽之邪，轉入里者，無不奏效。
讀《衣皇本草》，所謂主心腹腸胃中結氣，飲食積聚，寒熱風邪，推陳致新，義在是矣。
又傷寒百合病，有柴胡百合湯，又東垣治勞傷元氣，精神倦怠，有補中益氣湯，用參、耆、歸、術等，佐以升麻、柴胡，引脾胃之氣行陽道。
可見柴胡妙用，又不止於散邪退熱而已。

《本事方》云：治傷寒後餘熱未淨，體瘦肌熱。
用小柴胡五錢，甘草一錢。
水煎服。
《聖濟總錄》：治小兒十五歲以下，遍身如火，日漸黃瘦，咳嗽煩渴，骨蒸盜汗。

用銀柴胡（為末）四兩，硃砂（為細末）二錢。
獖豬膽汁拌和，飯上蒸過，曬乾為丸，如綠豆大，每服五丸，桃仁湯送下。
男婦虛勞發熱，或咳或不咳。
用銀柴胡、沙參各等分。

每服二錢，水煎服。
<u>續補集方</u>　（孫尚：）治濕熱黃疸。
用柴胡、茵陳各等分。
水煎服。

《千金方》：治眼目昏暗。
用柴胡一錢。
為末，羊肝煮熟，蘸食。
食肝三十個，用柴胡三兩，自明。

《聖惠方》：治積熱下痢不止。
用柴胡、黃芩各四錢。
水煎服。
五劑愈。

治瘧疾大熱口渴。
用柴胡一錢，麥門冬五錢，知母、石膏各三錢，竹葉三十片，粳米一撮。
水二碗，煎八分，不拘時服。
治瘧疾寒多熱少，腹脹者。

用柴胡、半夏、厚朴、陳皮各二錢。
如前煎服。
<h3> - 防風</h3>
味辛甘，氣溫，無毒。

氣味俱薄，浮而升，陽也。
手足太陽二經本藥。
又行足陽明、太陰二經，為肝經氣分藥也。
李時珍曰：防者，御也。

其功御風最捷，故名。
曰芸，曰茴，曰□根者。
其花如茴香，其氣如芸蒿、□蘭也。
今出彭城、蘭陵、琅琊、郁川、百市者佳。

蘇氏言：出齊州龍山最善，淄州、兗州、青州者亦佳。
二月生芽，紅紫色，作茹柔嫩爽口；三月莖葉轉青，莖深葉淡似青蒿而短小；五月開花似蒔蘿，花細小而白，攢簇作房，似胡姜子而稍大。
九月採根，似葵根而黃色。
又江淮同一種石防風，生山石間，二月採嫩苗作茹，辛甘而香，呼為珊瑚菜，長大葉青，花白，其根粗醜似蒿根，其子亦可種。

修治：去叉頭又尾，及枯黑者，叉頭食之令人發狂，叉尾令人發痼疾也。
又關中生者，三月、六月來之，然輕虛不及齊州者良。
以療頭風脹痛如神。
<u>防風</u>　散風寒濕痛之藥也（張元素）。

故主諸風周身不遂（莫士行稿），骨節痠疼，四肢攣急，痿躃癇痙等證。
又傷寒初病太陽經，頭痛發熱，身疼無汗，或傷風咳嗽，鼻塞咽乾，或痘瘄將出，根點未透，用防風辛溫輕散，潤澤不燥，能發邪從毛竅出。
故外科癰瘍腫毒，瘡痍風癩諸證，亦必需也。
為卒伍之職，隨引而效，如無引經之藥，亦不能獨奏其功，故與芎、芷上行，治頭目之風；與羌、獨下行，治腰膝之風；與當歸，治血風；與白朮，治脾風；與蘇、麻，治寒風；與芩、連，治熱風；與荊、柏，治腸風；與乳、桂，治痛風，及大人中風，小兒驚風，防風盡能去之。

若八大風厲風藥中，須加殺蟲活血藥乃可，至如產後血虛，發痙角弓反張，血虛痿躃者，頭痛不因於風寒寒濕者，及陰虛盜汗，陽虛自汗者，諸證法宜禁用。
盧不遠先生曰：四大中風力最勝，執持世界，罅無不入。
設人身腠理疏泄，則生氣有所不衛，風斯入焉。
又云：身本四大合成，以動搖為風，則凡身中宜動處不動，即是風大不及；宜動處太動，即是風大太過。

防風，黃中通理，甘溫辛發，濡潤和暢，勻而平之，斯無過不及。
治半身不遂，用防風、秦艽、天麻、羌活、白芷、當歸、白朮。
　治五癇痰厥，發則仆地，或作畜聲，口唾涎沫，用防風、半夏、膽星、天麻、人參、耆、術。
治太陽傷風寒頭痛，用防風、羌活、生薑、紫蘇。

治痘疹出而未透，用防風、荊芥、羌活、牛蒡子、桔梗、蟬退、甘草。
治癰疽腫毒，用防風，同解毒散。
治表虛自汗，用防風、黃耆、白芍藥。
　解利肺經傷風，用防風、甘草、桔梗、紫蘇、桑白皮、杏仁，加薄荷、石膏，兼除風熱。

<u>續補集方</u>　《經驗方》：治婦人血崩。
用防風、蒲黃（炒）各等分。
為末。
每服三錢，白湯調下。

累試有驗。
治瘄疹不透發。
用防風五錢，西河柳一兩。
水煎代茶飲。

瘄毒立時發出。
治久病泄瀉不止。
用防風五錢（酒洗，炒），於白朮四錢（土拌炒），骨碎三錢（酒洗炒）。
加黑棗五個生薑三片，水煎服。

治男人便血久不止。
用防風、升麻各二錢，黃耆、白朮、熟地各三錢，炮姜四錢。
水煎服。
<h3> - 獨活</h3>

味苦甘辛，氣溫，無毒。
氣味俱薄，浮而升，陽也。
足少陰行經氣分血分之藥。
寇氏曰：獨活是羌活母也。

出漢蜀西羌者良。
春生苗，狀如青麻，一莖直上，有風不動，無風自搖，故名獨搖草。
六月開花作叢，或黃或紫。
生砂石中者，葉微黃；生肥土中者，葉青翠。

有兩種，一種形大有目如鬼眼者，今人呼為獨活。
一種蠶頭鞭節，色黃紫，嗅之如蜜蠟香，今人呼為羌活。
近以老前胡，及土當歸，長尺許，白肉黑皮，氣亦芬香如白芷，用充獨活，不可不辨。
蘇氏曰：羌活、獨活乃一種二物，正如川芎、撫芎，云朮、腿術之義。

入用微有不同，後人以為二種者非矣。
今人以紫色節密者為羌活，黃色作塊者為獨活。
今蜀中有大獨活類羌活，微黃而極大，收時寸解之，氣味亦芳烈，又有槐葉氣者，用之極效驗，意此為真者。
今市人或擇羌活之大者為獨活，殊為未當。

李時珍曰：乃一類二種，以中國者為獨活，西羌者為羌活，蘇氏所說甚明。
又按：《易簡方》云：羌活須用紫色，有蠶頭鞭節者，獨活是極大羌活，有如鬼眼者。
又按：獨活一名羌活，本非二物，後人見其形色氣味不同，故為異論。
然物多不齊，物之情也。

一種之中自有不同，有緊實者，有輕虛者。
仲景用獨活治少陰，必緊實者。
東垣用羌活治太陽，必輕虛者。
正如黃芩取中枯而飄者，名宿芩；治太陰，圓實而豎者，名子芩；治陽明之義相同也。

<u>獨活</u>　善行血分，祛風行濕散寒之藥也（李東垣）。
凡病風之證（夏碧潭稿），如頭項不能屈伸，腰膝不能俯仰，或痹痛難行，麻木不用，皆風與寒之所致，暑與濕之所傷也，必用獨活之苦辛而溫，活動氣血，祛散寒邪，故本草言能散腳氣，化奔豚（《日華》），療疝瘕，消癰腫（元素），治賊風百節攻痛（《本經，），定少陰寒鬱頭疼，意在此矣。
<h3> - 羌活</h3>
祛風逐濕，升陽發散之藥也（東垣）。

如頭痛目疼（夏碧潭稿），發熱惡寒，腰脊強痛，四肢拘急，乃風寒之證也。
或頭重目眩，四肢怠惰，腰膝拳攣，難以俯仰，乃風濕之證也。
以此苦辛之劑，功能條達肢體，通暢血脈，攻徹邪氣，發散風寒、風濕，故瘍證以之能排膿托毒，發潰生肌；目證以之治羞明隱澀，腫痛難開；風證以之治痿痙癲癇，麻痹厥逆。
蓋其體輕而不重，氣清而不濁，味辛而能散，性行而不止，故上行於頭，下行於足，遍達肢體，以清氣分之邪之神藥也。

又有血虛頭痛，及遍身骨痛，因而兼寒熱者，此屬內虛，當用歸、芎、熟地、白朮、知母、枸杞、丹皮等類，誤用風藥，反致增劇。
丹溪先生云：獨活、羌活，均能祛風燥濕者也。
然而表裡上下氣血之分，各有所長。
羌活氣雄入太陽，外行皮表而內達筋骨，氣分之藥也。

獨活氣細入少陰，內行經絡而下達足膝，血分之藥也。
所以羌活有風寒發散之功而解太陽，故目證、瘍證、風痹等證，為必用也。
獨活僅可為風濕寒邪之用，而治少陰、厥陰，故奔豚、疝瘕、腰膝腳氣等疾，為必用也。
二物一種，其主治有不同者如此。

繆仲醇先生曰：羌獨二活，稟天地正陽之氣以生，名列君部，非比柔懦之主，大無不通，小無不入，卻亂反正之上藥也。
故能開萬竅而出八風之邪，通四大而利關津之鍵。
羌獨本同一種，但分質有老嫩虛實，氣有厚薄緩急之殊耳。
盧不遠先生曰：動搖萬物者，莫疾乎風，故萬物莫不因風以為動搖，惟獨活不然，有風獨立不動，無風獨能自搖。

在蜀名獨活，在羌名羌活。
隨地以名，亦隨地有差等。
其從治一切不能獨立不動，而為風寒刀刃之所擊，因風而痛者，及奔豚癇痙之因風以為動搖者，女子疝瘕，因風以為豎築者，惟獨活氣味溫辛而苦，復因風而及乎上下，因風而出入開闔，能啟太陽之闔而開，能入厥陰之開而闔，具備風木化氣之體用者，故奏功獨捷歟。
繆仲淳先生曰：獨活、羌活，陽草中之風藥也。

本為祛風散寒除濕之要品。
風能勝濕，以其性燥故也。
本草諸書並載主中風及諸風，不知真中風，惟西北邊塞，高寒之地，風氣剛猛，虛人受之，往往卒中，或口眼歪斜，或口噤不語，或手足癱瘓，左右不仁，或剛痓柔痓，角弓反¼µ。
此藥與諸風藥並可用也。

若夫江南吳楚，越閩百粵，鬼方梁州之域，從無剛勁之風，多有濕熱之患，質柔氣虛，多熱多痰，其患中風如前等病，外證雖一一相似，而其中實非，即劉河間所謂將息失宣，水不制火，丹溪所謂中濕、中痰、中氣是也。
此則病系氣血兩虛，虛則內熱煎熬，津液結而為痰，熱則生風，故致卒倒，亦如真中風狀，而求其治療之方，迥若天淵。
外邪之氣勝則實，實則瀉之，祛風是已。
如內而真氣不足則虛，虛則補之，調氣補血，生津清熱是已。

倘誤用風藥，反致燥竭其津液，血愈不足，而病愈沉困，命曰虛虛。
攻補既謬，死生遂殊，粗工懵昧，執迷不悟，茲特表而明之。
《廣濟方》云：治冬月傷寒，太陽經頭痛身疼，發熱惡寒，無汗者，用羌活、杏仁、甘草。
治太陽陽明頭痛，兼遍身骨痛，用羌活入葛根湯。

治四時感冒風寒，用羌活沖和湯。
治下身一切風濕、濕熱，用羌活、蒼白朮、秦艽、生地、苡仁、木瓜、萆薢、黃柏。
治風熱上攻，齒牙腫痛，用羌活、赤芍、生地、薄荷、荊芥、蔓荊子、石膏。
六經頭風頭痛，用羌活、川芎、蒼耳、荊芥、黃芩、天麻。

（陳延之《小品方》云：）治中風不語。
用真獨活一兩（炒黃），大豆五合（炒黑）。
以酒乘熱投蓋之，良久，溫服二合，未瘥再服。
治產後中風語澀，四肢拘急。

用真川羌活二兩，為末，每服五錢，水煎服。
《外臺秘要》：治歷節風痛。
用真川羌活、松節各等分。
酒煮，每早晚各飲一杯。

治風牙腫痛。
用真川獨活。
煮酒，熱漱之。
<u>續補集方</u>　治腳氣腫脹痛。

用真川獨活五錢，木瓜、牛膝各一兩。
共為末，每服三錢，空心白湯調下。
治奔豚氣，或瘕疝，攻築疼痛。
用真川獨活、羌活各一兩，吳茱萸三錢，荔枝核、小茴香各五錢。

共為末，每服三錢，空心白湯調下。
治下部癰腫。
用獨活、羌活各二錢，防風、柴胡、桔梗、金銀花、連翹、川芎、赤芍藥各一錢五分。
水煎服。

治賊風百節攻痛。
用川獨活、羌活、防風、當歸各二錢。
水煎服。
治少陰寒鬱頭痛。

用川獨活五錢，防風二錢。
水煎服。
<h3> - 升麻</h3>
味苦微辛，氣寒。

氣味俱薄，浮而升，陽出。
為足陽明、太陰引經之藥。
蘇氏曰：升麻生蜀漢、陝西、淮南州郡。
以川蜀者為勝。

春生苗，高三尺，葉似麻，莖青色。
四、五月開花似粟穗，白色，六月結實，黑色。
根如蒿根，紫黑色，多須。
陶弘景曰：舊出寧州者殊勝。

形細而黑，極堅實，今出益州者細小而堅。
削去皮，青綠色，謂之雞骨升麻，亦佳。
北郡建平一種，虛大，黃白色，味薄。
嵩高一種，純青色，質亦堅，又一種外黑裡白，質亦緊實，謂之鬼臉升麻，並不堪用，俱不如川蜀青綠色者為最也。

又一種落新婦根，其形相似，氣與色俱非，力同升麻，用於兒科，解毒瘡痍方中稍可，余不然也，用者不可不辨。
修事：去皮，暴乾用。
<u>升麻</u>　散表升陽之劑也（李東垣）。
療傷寒（計日文稿），解陽明在表（發熱，頭額痛，眼眶痛，鼻乾，不得眠）之邪，闢瘟疫，吐蠱毒惡厲之氣，發痘瘄於隱密之時，化斑毒於延綿之際。

但味苦寒平，稟天地極清之體，故能效升散之用，所以風寒之邪，發熱無汗，風熱之邪，頭風攻痛，並目疾腫赤，乳蛾喉脹，升麻並皆治之。
又如內傷元氣，脾胃衰敗，下陷至陰之分；或醉飽房勞有損陽氣，致陷至陰之中；或久病瀉痢，陽氣下陷，後重窘迫；或久病崩中，陰絡受傷，淋瀝不止；或胎婦轉胞下墜，小水不通；或男子濕熱下注，腰膝沉重；或瘡毒內陷，紫黑脹痛；或大腸氣虛，肛墜不收，升麻悉能療之。
此升解之藥，故風可散，寒可驅，熱可清，瘡疹可解，下陷可舉，內伏可托，諸毒可拔。
又諸藥不能上升者，惟升麻可以升之。

觀其與石膏、甘草，治齒痛；與人參、黃耆，補上焦不足；與桔梗、款冬，治肺癰膿血，意可見矣。
但屬陽性升，凡吐血、衄血、咳嗽、氣急，陰虛火動，及氣逆嘔吐，怔忡癲狂等證，一切禁用。
沈起愚先生曰：升麻稟天地清陽之氣以生，故能升陽氣於至陰之下，顯明滅暗，致新推陳，升麻兩得之矣。
盧子由先生曰：升即四氣之先機，時令之首兆也。

《經》云：春三月此謂發陳者是矣。
設無成功之藏之入，亦無將來之生之升矣。
所謂柔以時升，積小以高大，實非決驟之比。
《廣濟方》云：升麻葛根湯，散足陽明之熱邪，發手太陰、陽明之斑疹，及天行豌豆瘡。

治噤口痢，用升麻，醋炒綠色，配蓮肉、人參，極驗。
治過食冷物，陽氣鬱遏，四肢發熱，腹滿，口不渴者，入升陽散火湯用之。
治一切風毒熱毒，及斑疹麻子等證。
用升麻、牛蒡子、荊芥、玄參。

治蠱毒、中惡、惡厲諸證。
升麻同鬱金磨服，不吐則下。
治小兒尿血，用升麻、生地、麥門冬、牛膝、蒲黃。
治喉痹作痛，用升麻片含咽，或用五錢煎服，取吐。

治腫毒卒起，用升麻一段，磨醋頻頻塗之。
治口舌生瘡，用升麻一錢，川黃連三分。
共為末，不時含咽。
治熱痱瘙癢。

用升麻煎湯飲，並洗之。
產後惡血不盡，或經月經年，以升麻一兩，清酒二升。
煮取一升，頻服，當吐惡物，極良。
解莨菪毒。

用升麻煮汁，頻服之。
解射工溪毒。
用升麻、烏翣。
煎水服，以滓塗之。

<u>續補集方</u>　（已下大方俱見方氏本草：）治瀉痢經月，脾胃衰虛，陽氣下陷，後重窘迫，與初病積滯後重不同理，宜補而升之。
用升麻、白朮、乾薑、黃耆、人參各一錢五分，甘草、陳皮各八分。
加黑棗三枚，水煎服。
治婦人久病崩中，陰絡受傷，淋瀝不止。

用升麻、川芎各一錢，當歸身、人參、續斷、杜仲、石斛各一錢五分，龜膠、阿膠、炮姜灰、金櫻子各二錢。
加黑棗三枚，水煎服。
治胎婦轉胞下墜，小水不通。
用升麻、柴胡各一錢五分，當歸、川芎、牡丹皮、茯苓、車前子各一錢。

加黑棗三枚，水煎服。
治男子濕熱下注，腰膝沉重，不能動履。
用升麻二錢，牛膝、木瓜、白朮、茯苓、豬苓、肉桂、蒼朮、黃柏各一錢六分。
水煎服。

治癰疽發背，裡氣空虛，毒氣內陷，瘡口紫黑脹痛。
用升麻一錢五分，人參、黃耆、白朮、白芷、穿山甲各三錢。
如虛極甚，大便泄者，加乾薑、肉桂、附子（童便制）各四錢，水煎服。
治裡氣衰虛，大腸氣陷，肛墜不收。

用升麻、柴胡各二錢，黃耆、白朮、人參、白芍藥、北五味子各一錢。
內熱甚者，加川黃連八分，水煎服。
（姚平子方：）治小便淋濁，澀痛不通。
用升麻八錢，甘草五錢，滑石三錢，蓮子肉五十粒。

水五碗，煎二碗服。
治感冒發熱惡寒，頭疼身痛，咳嗽喘急，或欲成疹，此藥專治風寒，及四時不正，瘟疫妄行，並宜服之。
用（升麻、川芎、麻黃、白芷、紫蘇、陳皮、香附、赤芍藥、乾葛各二錢，甘草五分，生薑三片。
冰煎服。

胸膈膨悶，加厚朴、枳殼；咳嗽喘急，加杏仁、半夏；嘔吐，加藿香、半夏；瘧，加草果、檳榔；痢，加積殼、黃連。）
<h3> - 苦參</h3>
味苦，氣寒，無毒。
氣沉純陰，足少陰腎經主藥。

治本經須用，能逐濕。
李時珍先生曰：苦以味名，參以功名。
生汝南山谷，及田野，近道處處有之。
苗高三四尺，葉細碎青色，極似槐葉，春生冬凋。

花色黃白，七月結實如萊菔，莢內有子二三粒，如小豆而堅，根三五莖並生，長五七寸，兩指許大，色黃褐，味極苦惡。
河北生者無花子，苗莖根葉皆相若也。
五、六、十月採根，暴乾。
製法：用濃糯米泔汁浸一宿，其腥穢氣並浮在水面，切片，曬乾用。

<u>苦參</u>　祛風瀉火（李時珍），燥濕去蟲之藥也（陶弘景）。
化癥瘕（徽醫姚斐成稿），散心腹之結氣，逐黃疸，治腳氣之脛疼，又治厲風癩疾，遍身疙瘩，甚則眉發墮落，並一切風癬、風瘡、瘙癢、風屑，及時瘡破爛，膿水浸淫，或腸風下血，腸澼痔血諸證，統屬濕熱血瘀之病也。
此劑苦可除熱，寒可涼血，燥可勝濕，蓋東南之地，皆是濕生熱，熱生風，風勝則下血，熱勝則生瘡，惟苦參皆可治也。
前人謂苦參補腎補陰，其說甚謬。

蓋此藥味苦氣腥，陰燥之物，穢惡難服，惟腎氣實而濕火勝者宜之。
若火衰精冷，元陽不足，及年高之人，胃虛氣弱，非所宜也。
況有久服而致腰重者，因其氣降而不升，實傷腎之謂也，何有補腎補陰之功乎？書之不足盡信者以此。
沈拜可先生曰：苦參苦寒，燥脾胃之濕熱，兼泄氣分、血分之濕熱，故協治癥瘕結氣，黃疸便紅，腳氣癰腫，熱毒皮風煩躁，厲毒疙瘩，瘡癩等諸疾。

由於風雨、飲食、濕熱而成者，所以《衣皇本草》云有安五臟，平胃氣之功焉。
《廣濟方》云：臘月，以米醋漬苦參，入瓶中封固。
主一切天行熱病，頭痛口渴，身熱甚，及發狂者。
飲杯許，得吐即愈，汗亦如之。

《聖濟總錄》：治大麻風癩。
用苦參、胡麻、皂莢刺、當歸、川芎、牛膝、漆葉、龍膽草、蘄蛇。
（淳于氏方：）治久失飢之人，驟食多食，胃氣濕熱熏蒸，成黃為疸證者。
用苦參、龍膽草。

為末，作丸如梧桐子大，每服十餘丸。
《外臺秘要》：治童子胃熱，羸瘦疳蛔。
用苦參、川黃連、白朮。
《千金方》：治熱病狂邪，不避水火，欲殺人。

用苦參末三錢。
薄荷湯調服。
《肘後方》：治中惡心痛。
用苦參三兩。

水煎服。
亦治飲食中毒，及毒魚豬菜等物。
《本草發明》：治妊娠飲食如故，小便難出。
用苦參、貝母、當歸各二兩。

為末，每服二錢，白湯送下。
《普濟方》：治齒縫出血。
用苦參一兩，枯白礬二錢。
共為末，日三，揩之立驗。

《御藥院方》：治肺熱遍身生瘡。
用苦參末，丸粟米大，每服百餘丸，白湯下。
（寇氏衍義：）治遍身風疹，痹痛不可忍，胸頸臍腹，及隱處皆是，多痰涎，夜不得睡。
用苦參末一兩。

先用皂角二兩，水一升，揉磨取汁，淨器熬成膏，和苦參末丸，梧桐子大，每服百丸，食後溫湯服。
（張文仲方：）治瘰癧結核。
用苦參四兩。
牛膝汁為丸，綠豆大，每白湯服三錢。

<u>續補集方</u>　（龔氏家抄：）治腸風下血，腸澼痔血諸證。
用苦參二兩，川黃連一兩（俱酒浸一宿，曬乾，炒），甘草、木香各五錢，白芍藥一兩二錢（醋浸炒）。
共為末，餳糖為丸，如梧子大，每早服三錢，白湯下。
<h3> - 玄胡素</h3>

味苦辛，氣溫，無毒。
可升可降，陰中陽也。
入手足太陰、厥陰經，行血中氣滯，氣中血滯之藥。
李時珍先生曰：生東北夷方，今二茅山上龍洞，及仁和筧橋亦種之。

寒露後栽種，立春後生，苗高三四寸，延蔓布地，葉必三之，宛如竹葉，片片成個，細小嫩綠，邊色微紅，作花黃色，亦有紫色者。
根叢生，蔓延結如芋粒，亦如半夏，但色黃耳。
立夏後掘取，洗淨酒浸蒸，曬乾，得蟲蛀末尤良。
活血化氣第一。

<u>玄胡索</u>　通經絡（《開寶》），行血中氣滯，氣中血滯（李東垣）之藥也。
凡治男婦長幼一身上下，諸因氣滯、血滯為病者，然於婦人為尤宜（保心宇稿）。
故病血氣積聚，腹中結塊，癥瘕脹滿，或崩中淋瀝，漏下不止，或惡露攻衝，噁心眩暈，是皆婦人血分之病也。
又於男子可治之證，疝核痛，暴腰痛，心胃卒痛，小腹脹痛，是皆厥陰氣分之病也，俱以此藥治之。

凡用之行血，酒製則行；用之止血，醋製則止；用之破血，非生用不可；用之調血，非炒用不神。
隨病制宜，應用無窮者也。
但性味溫辛，能走而不能守，故經事先期，與一切血熱，或崩中淋露，應用補氣血，涼血清熱藥者，一切辛走之藥，法所必禁。
繆仲淳先生曰：玄胡索，稟初夏之氣，而兼得乎金之辛味。

故辛溫則能和暢，和暢則氣行，辛溫則能潤而走散，走散則血活，血活氣行，故能主破血，及產後諸病，因血所為者。
婦人月經之所以不調者無他，皆氣血不和，因而凝滯，則不能以時至，而多後期之證也。
腹中結塊，產後血暈，暴血衝上，因損下血等證，皆須氣血和而後愈，故悉主之也。
崩中淋露，利守不利走，此則非與補氣血藥同用，未見其可。

盧不遠先生曰：名玄而色黃，醞金氣也。
氣溫而味辛，秉金制也。
以一春而備四氣，葉必三之，具木生數，象形，對待肝血之非其所藏，而玄為破堅之線索無疑矣。
以言疾疚之證因，以言主治之功力，判屬血中之氣藥，氣中之血藥也。

蓋氣主噓之，血主濡之，氣之所不噓，即血之所不濡矣。
如腹中結塊，膜絡癥瘕之為證，即血留營實之為因。
如臚腹氣塊，盤繞之為證，即氣滯衛實之為因。
如崩中淋露，運衄沖暴之為證，即血菀營泣之為因。

如奔豚逆厥，百體疼煩之為證，即氣弛衛薄之為因。
玄胡立鼓血中之氣，震行氣中之血，虛則補實則平，推陳致新之良物也。
茹永之先生曰：幽深邃遠曰玄，邊甸荒服曰胡，索，取而竭之也，此指玄胡索之功用，行瘀血，活滯血，推死血。
凡人身臟腑、膜原、溪谷隧道偏僻幽隱之處，一切行血藥之所不及至者，玄胡索取而竭之無餘留矣，命名者以此也夫。

《廣濟方》：治產後血暈，用玄胡索、當歸、生地、牛膝、川芎、甘草、童便。
《聖惠方》：治產後諸病，凡產後穢汙不盡，腹滿，及產後血暈，心頭鯁悶，或寒熱不禁，手足煩熱，氣力欲絕者，用玄胡索酒炒，研末，酒服二錢。
《直指方》：治疝氣危急。
用玄胡索（鹽水炒），全蠍（生用）各等分。

研末。
空心鹽酒下。
又方：治冷氣腰痛。
用玄胡索、當歸、肉桂各等分。

研末，溫酒服三四錢，隨量頻進，以愈為度。
又方：治熱厥心痛，或發或止，久不愈，身熱足寒者。
用玄胡索、金鈴子肉各等分。
為末，白湯下二錢。

《濟生方》：治婦人腹中刺痛，經候不調。
用玄胡索（醋炒）、當歸（酒炒）各一兩，香附（醋炒）一兩五錢。
共為末，神麯醋打糊為丸，梧桐子大，每服百丸，空心白湯下。
《本草發明》：治下痢腹痛。

用玄胡索（醋炒）為末。
米飲調服三錢。
《衛生易簡方》：治小兒盤腸氣痛。
用玄胡索（醋炒）、大茴香（炒）各等分。

為末，大人三錢，小兒一錢，白湯調服。
《聖惠方》：治墮落車馬，跌撲筋骨，痛不止。
用玄胡索。
為末，生酒調服三錢。

<u>續補集方：</u>《方氏本草》。
治男婦血氣積聚，腹中結塊，癥瘕脹滿，或崩中淋瀝，漏下不止，或穢露攻衝，噁心眩暈。
用玄胡索四兩（醋浸，炒），當歸身、川芎各一兩五錢（酒洗炒），香附三兩（童便浸，炒），炮姜灰、牡丹皮（焙）各二兩。
共為末，水發為丸，梧子大，每早服三錢，白湯下。

治婦人女子，經血不調，為一切腹內脹滿，痛滯諸疾。
用玄胡索（醋炒）、益母葉（酒炒）、香附米（童便浸，炒）、當歸、川芎（俱酒炒）各二兩，共為末，煉蜜丸，如梧子大，每早晚各食前服三錢，白湯下。
裡寒大便不實者，加肉桂、木香、白朮各一兩；元本虛弱者，加人參、黃耆各一兩。
<h3> - 貝母</h3>

味苦甘，氣寒，無毒。
入手太陰、少陰經。
可升可降，陰也。
李氏曰：貝母生蜀中及晉地，又出潤州、荊州、襄州者亦佳。

江南諸州及浙江金華、象山亦有，但味苦惡，僅可於破血解毒藥中用之。
又河中、江陵、郢壽、隋、鄭、蔡、滁川皆有。
二月生苗，葉隨苗出，如蕎麥狀，莖細，青色。
七月開花，碧綠色，形如百合花，斜懸向下，上有紅脈，若似人肺。

八月採根，根有瓣子，黃白色，如聚貝子。
一種葉如栝樓而細小，子在根下，如芋子，正白色，連累相著，而可分解。
一種葉如韭，而花色白，根子亦作兩瓣也。
《詩》云言採其䖟即此，其中有獨顆，不作兩瓣者，名丹龍晴。

誤食能軟筋脈，以黃精小藍汁服之立解。
<u>貝母</u>　開鬱下氣化痰之藥也（《日華子》）。
安肺氣橫逆（陸平林稿），止虛勞喘嗽之不寧，退傷寒煩熱，定心神火躁之不眠，又散心胸鬱結不舒之氣，並多愁郁者，殊有神功，乃肺經氣分之藥也。
甄權方散逆滿，開喉痹，消瘰癧，點目瘴，仍取開鬱散結氣之效也。

至於潤肺消痰，止嗽定喘，則虛勞火結之證，貝母專司首劑，故配知母，可以清氣滋陰；配芩、連，可以清痰降火；配參、耆，可以行補不聚；配歸、芍，可以調氣和營；又配連翹，可以解鬱毒，治項下癭核；配二陳，代半夏用，可以清肺消痰，和中降火者也。
以上修用，必以川者為妙。
若解癰毒，破癥結，消實痰，敷惡瘡，又以土者為佳。
然川者味淡性優，土者味苦性劣，二者宜分別用。

繆仲醇先生云：貝母甘苦而寒，在地則得土金之氣；在天則稟清肅之令。
色白，象金，而主肺。
肺有熱，因而生痰，或為熱邪所幹，喘嗽煩悶有痰，傷寒煩熱有痰，胸中鬱結有痰，頸項火癧有痰等證，必此主之。
至如寒濕痰，食積痰，或濕痰在胃，噁心欲吐，痰飲作寒熱，脾胃濕痰作眩暈，並痰厥頭痛，中惡嘔吐，胃寒嘔吐，法應以辛溫燥熱之藥，如南星、半夏、天麻、蒼木、白朮、茯苓之類治之。

貝母並禁用。
陳廷採先生曰：世俗多以半夏有毒，棄而不用。
每取貝母代之，殊不知貝母，乃太陰肺經之藥；半夏，乃太陰脾經、陽明胃經之藥，何得而相代耶。
且夫咳嗽吐痰，虛勞吐血咯血，痰帶血絲，血屑咽痛喉閉，肺癰肺痿，婦人乳難，癰疽，及諸氣鬱等證，此皆貝母為專司也。

半夏乃為禁用。
若涎者，脾之液也，美味膏粱，炙煿火食，皆生脾胃濕熱，故涎化稠黏為痰，久則生火，痰火上攻，故令人昏懵，不省人事，口噤僵仆，偏廢不仁，蹇澀不語，生死旦夕，自非半夏、南星，易能治之。
若以貝母代之非所宜也。
《廣濟方》云：治傷寒陽明壯熱，喘嗽有痰，不得眠。

川貝母、前胡、乾葛、黃芩、麥冬、玄參。
（已下六方見《方氏本草》：）治肺熱痰嗽及胸中煩熱。
用貝母、知母、天冬、桑白、甘草、桔梗。
治一切熱毒。

用貝母、紫花地丁、盒銀花、鼠黏子、甘草、玄參。
治一切虛勞咳嗽，骨蒸夜熱。
用貝母、天冬、麥冬、懷生地、地骨皮、沙參、茯苓、知母、丹皮。
治肺熱吐膿血。

用貝母、百部、百合、薏苡、麥冬、蘇子、竹瀝、童便。
解一切氣鬱。
用貝母、陳皮、蘇梗、香附、撫芎、黃芩。
治喉痹腫脹。

用貝母、山豆根、桔梗、甘草、荊芥、薄荷。
《全小心鑑》：治小兒百日睟嗽，痰壅。
用川貝母三錢，甘草、廣橘紅各一錢。
共為末，每服三五分。

熱蜜湯調服。
治小兒鵝口，滿口白爛。
用金華貝母（去心）。
為末，白湯調，用白絹蘸藥抹之，日三四度。

危氏方：治吹奶作痛。
用川貝母末。
酒調服二錢，仍令人吮之即消。
《直指方》：解蜘蛛咬毒，縛定咬處，勿使毒行。

川貝母末，酒服五錢良久，毒水自瘡口出，水盡仍塞瘡口，甚妙。
並治蛇蠍咬傷。
<u>續補集方</u>　《方脈正宗》：治虛火喘嗽不寧。
用川貝母一兩（去心）。

研細末，每服二錢，淡薑湯調下。
《方脈正宗》：治傷寒心虛，內熱有痰，煩躁，心神不寧，不能安睡。
用川貝母五錢。
研細末，每服二錢，燈心湯調下。

《廣筆記》：治瘰癧未破可消。
用土貝母、甘草各二兩，微炒，研末。
肥皂二斤，去核，每個內藏斑貓四個，用竹篾作架放肥皂於上，蒸爛，取出斑貓，並肥皂皮筋，取淨肉搗爛如泥，加入貝母甘草末，為丸，如梧桐子大，每食後服一錢五分，白滾湯下。
倘腹疼勿慮，是此藥追毒之故。

《廣筆記》：治頦下生硬塊，或似石癭。
用土貝母、何首烏各三兩，連翹、鼠黏子、天花粉、蒼耳子、青木香、白芨各二兩，黑棗百個，金銀花、紫花地丁、甘草、夏枯草各五兩。
分作十劑，每劑用河水五碗，煎至二碗，徐徐服。
<h3> - 貫眾</h3>

味苦，氣微寒，有毒。
《別錄》曰：貫眾，生玄山山谷，及冤句，少室山中。
蘇氏曰：今陝西、河東州郡，及荊襄間，多有之。
出陰山近水處。

數根叢生，每根必有多莖貫之，故名貫眾。
莖有三稜，如蕨狀，大如筋，有黑汁涎滑。
其葉兩兩對生，如雞翎，及鳳尾，又似狗脊葉，而但無鋸齒，色青黃，面深背淡，四月開白色花，七月結實黑，相聚聯卷，而旁生。
其根曲而有尖，黑鬚叢簇，亦似狗脊，根狀及伏鴟，皮黑肉赤，直而多枝若百枝狀，冬夏不死，雖乾枯，見水即活，人家置水缸中，可吸水底塵垢，揚之不使渾濁。

<u>貫眾</u>　殺蟲化症之藥也（《本經》、《別錄》）。
前古主腹中邪熱結氣（楊思山稿），故時人用為殺蟲化症，皆屬腹中邪熱，濕鬱結氣也。
蘇氏方又治下血崩淋，衄血不止，亦取氣味苦寒散結熱，百莖貫脈絡耳。
但性氣寒燥有毒，如病人營虛血槁，肝腎有火，並陰虛咳嗽人，不可加用。

<u>集方</u>　（林氏方：）治腸風下血，婦人崩淋瀝血，久痢日下血水，並積年白帶等疾，並宜服之。
用貫眾五個，酒浸一日，連須並內肉，俱切碎，曝乾，微炒，配黑蒲黃、丹參各減半，俱酒洗炒。
共為末，每早晚各食前服三錢，白湯下。
《千金方》：治漆瘡痛癢濕爛。

用貫眾一兩。
為末，摻之。
即消。
治吐血成鬥，命在須臾。

用貫仲（生搗淨末）三錢，發灰五錢，側柏葉搗汁一碗，和童便一盞，和勻，調入貫仲、發灰。
頓溫徐徐服之，尋止。
如不止，用人參一兩，煎湯頻灌。
即止。

<h3> - 紫草</h3>
味苦，氣寒，無毒。
入足少陰、厥陰經。
《別錄》曰：紫草，生湯山山谷，及楚地。

李氏曰：今出襄陽，多從南陽新野來。
二月逐壟下子，苗似蘭香，赤莖，青節，紫花，白實，其實秋月乃熟。
春社前後來根，頭有白毛如茸，以石壓扁曝乾。
收時忌人溺，及驢、馬糞，並煙火氣。

不爾能令根色黃也。
如未開花時，採取根色鮮明，如已開花根色黯䶉，染色不堪用也。
雷氏曰：修治，每斤用蠟二兩溶水，拌蒸，待水乾，去頭，並兩畔髭，細銼用。
<u>紫草</u>　涼血，解疹毒之藥也（李時珍）。

前古主利九竅（吳養元），通水道，散五疽，逐心腹邪氣，腫脹滿痛等疾。
凡關濕熱血熱，氣閉火結之證，咸宜用之。
後人推廣此意，通治斑疹痘毒，欲出未出之際，根暈紫黑。
或已出，仍紫黑乾枯，口渴便閉，熱極者。

投之即透發郁毒，色轉紅潤，誠為痘家，起死回生之首劑也。
如脾元薄弱之子，或痘色紅潤，或根暈淡紅，及白陷下塌，與大便通利者，切宜忌之。
徐仰垣先生曰：紫草，涼血解毒，古方稀用，今時醫治傷寒熱極，與痘疹熱閉不出。
以此發透獨行有效。

今人不達此理，一概用之，非矣。
如前醫曾氏仁齋公有云：脾實協熱者，可用；脾虛協寒者，不可用。
慎之慎之，二句盡之矣。
<u>集方</u>　《直指方》：治痘瘡深紅色，或紫，或黑陷，乾枯，便閉。

用紫草三錢，紅花子、筧橋生地、貝母、牡丹皮各一錢，甘草五分。
濃煎汁，加生犀角汁十匙至五十匙，量兒大小和之，在二朝，及三四五朝，稍有元氣，雖危可生，痘疔立解。
如痘瘡夾斑疹者，本方加石膏、麥門冬、花粉、竹葉；如痘毒，須加黃耆、金銀花、鼠黏子、白芷各三錢。
治癰疽便閉。

用紫草五錢，瓜蔞實一個（打碎）。
水煎服。
（李氏方：）治赤遊丹毒，紅暈如雲頭。
用小鋒刀或瓷碗鋒，畫去毒血。

用紫草五錢，鼠黏子一兩（研細）。
水煎服。
《方氏本草》：治五疸熱黃。
用紫草三錢，茵陳草一兩。

水煎服。
《千金翼》：治小便淋血，小水不通。
用紫草、瞿麥、滑石各三錢，甘草一錢。
水煎服。

《方脈正宗》：治吐血衄血不大凶，亦不盡止，起居如故，飯食如常，一歲之間，或發二三次，或發五六次，久必成勞。
用紫草、懷生地各四兩，白果肉百個，茯苓、麥門冬各三兩。
煎膏，煉蜜收，每早晚各服十餘茶匙，白湯下。
<h3> - 黃精</h3>

味甘，氣平，無毒。
蘇氏曰：黃精，南北皆有，以嵩山、茅山者更佳。
可劈根，長二寸，稀種之，一年後即稠密。
三月生苗，高一二尺，一根只一莖，莖粳柔脆，本黃末赤。

葉如竹，不尖而短，或兩葉三葉，四五六葉，俱兩兩相對，若偏生不對者，偏精也，力少不及。
四月開花，青白色，狀如小豆花，結子白色，如黍粒。
根如嫩生薑而黃，亦如鬼臼、黃連輩。
一年一節，節大不平，肥地生者，大者如拳，瘠地生者，小者如拇指。

二八月採根，以溪水洗淨，雖曝燥，亦柔潤有脂，甑上蒸熟，黃黑色，曝乾，作果食甚甘美。
其苗嫩時採為蔬，謂之畢菜，熯熟，淘去微苦味，極鮮美。
又一種苗葉酷類黃精，只是葉頭尖，有毛鉤子二個，但莖不紫赤，其莖蔓生，乃鉤吻也。
誤食立死。

<u>黃精</u>　除風濕，補五臟，益中氣之藥也（《別錄》）。
《別錄》方稱為可代谷（江春野），食之不飢，有延年之功。
醫方雖未嘗用，久為仙經所貴，根葉花實，皆可餌食，湯酒丸散，隨病制宜。
其性味甘溫而和，獨得戊己之淳氣，故曰黃精。

能補中健力，氣血精三者咸益，則水火既濟，金木交參，而諸邪自去，百病不生矣。
<u>集方</u>　《聖惠方》：治精神不足，肝虛目暗，毛髮憔槁，足膝乏力，並大風癩瘡，一切頑疾，偏痹不愈，總能治之。
用黃精五十斤，枸杞子、懷熟地、天門冬各十斤，於白朮、萆薢、何首烏、石斛各八斤。
用水二石，煮之，自旦至夕候冷，入布袋榨取汁，渣再用水一石五斗，再如法煮，如法榨取汁，總和一處，文火熬之，其清汁，十存其二，如飴糖，以煉蜜十斤收之，每早晚各服十大茶匙。

湯酒皆可調下。
此藥須冬月制，方妙。
<h3> - 仙茅</h3>
味苦辛，氣熱，有小毒。

氣味俱厚，可升可降，陰中陽也。
入手足厥陰經。
蘇氏曰：仙茅，生西域及大庚嶺，川蜀、江湖、兩浙亦有。
葉青如茅而軟，較茅稍闊，面有縱紋，似初生棕櫚狀，夏抽莖，勁直，至秋高尺許，冬至盡枯，春初復生也。

三、四月開花深黃色，酷似梔子瓣，不結實，根獨枝而直，大如指頭，下有短細肉蕤相附，外皮粗褐，內肉黃白。
二八月採根，曝乾。
獨衡山出者，花色翠碧，結黑子，亦有白色花者。
修治：以水浸，刮去皮，切作豆大，酒浸一宿，去赤汁，曬乾用。

<u>仙茅</u>　助陽氣，暖臟腑，壯筋脈，強骨力之藥也（李時珍）。
《開寶》方統治一切風氣冷痹（葛小溪稿），腰脊痿軟，足膝攣癱，不能行立，或陽道久虛，子嗣難成，或血室衰寒，胎娠罔育，或腎弱精寒，瞳人昏障，或脾虛氣憊，水穀不消，此藥培土益陽，凡屬陰凝痼冷之疾，總能治之。
然味辛氣熱，性毒而烈，凡一切陰虛發熱，咳嗽吐血，衄血，齒血，溺血，淋血，遺精白濁，夢與鬼交，或虛火上炎，口乾咽痛，或水涸血竭，夜熱骨蒸，或腎虛有火，腳膝無力，或多欲精耗，不能種子，或血熱經枯，不能受孕，或多食辛熱炙煿之味，或久服金石丹火之藥，以致筋骨偏痹，攣癱不起，或胃火攻灼，邪熱不能消穀，或胃熱血耗，嘈雜易於作飢，或三消、十臌、五疸、八痢，或諸病外寒內熱，陽極發厥，火極似水等證，法並禁用。
李士材先生曰：仙茅，辛熱雄健，助陽道，壯命門火，若心腹，若腰足，若筋骨，陽明、厥陰兩臟寒虛，以此潤宗筋，束骨而利機關，在所必需者也。

倘壯火熾然，少火食氣者，誤服必有暴絕之禍，慎之慎之。
<u>集方</u>　《方氏本草》：治一切風氣冷痹，腰脊痿軟，足膝癱攣，不能行立，或精虛血冷，子嗣難成，或瞳人寒障不明，或胃寒水穀不化等證。
用仙茅一斤（酒浸五日，曬乾，炒），枸杞子、懷生地、覆盆子、人參、白朮、當歸、黃耆、牛膝、白芍藥、小茴香、甘菊花、蜜蒙花、知母各二兩（俱酒拌炒）。
煉蜜丸，每早服三錢，白湯下。

治跌傷、打傷、杖傷、夾傷，或木石壓傷等證，或筋骨內損，血冷不散。
用仙茅一味，傷在上部，作末子，食後服，每用二錢酒下；傷在下部，作丸子，食前服，每用三錢，酒下；傷在遍身，浸酒蒸熟服，隨食前食後，亦隨量飲。
<h3> - 淫羊藿</h3>
味辛苦，氣溫，無毒。

入手足厥陰、足少陰經。
可升可降，陽也，為命門之要藥。
《別錄》曰：淫羊藿，出上郡陽山山谷，今所在皆有。
蘇氏曰：今江東、陝西、泰山、漢中、湘湖間亦有。

李氏曰：一根數莖，莖細極堅，高二三尺，一莖三椏，一椏三葉，長二三寸，如豆藿葉，如杏葉，面光背淡，邊有細齒，薄而有刺。
四月開花白色，亦有紫色者，碎小獨頭，經冬不調，根似黃連，色紫多須，羊食此草而淫，故曰淫羊。
藿，以形似菜也。
《蜀本草》言生處不聞水聲者更良。

修治：以夾刀夾去葉、四旁花枝，用酒浸，曬乾用。
<u>淫羊霍</u>　強陽起氣，發郁動情之藥也（日華子）。
前古主陰痿陽絕（黃正暘稿），蓋可知矣。
故大氏方治男子陽弱不生，女人陰衰不育，老人昏耄失靈，此藥辛溫發達，鼓動相火，凡意索情疲，欲子而無其為者，宜加用之。

如年少之人，血熱氣強，精盛力充者，服之陰陽頻舉，意念妄為，交御多而精血走耗，不惟無子，亦且損年，切宜戒之。
<u>集方</u>　《心鏡》：治男婦精衰血冷，子嗣少成，服此宜節欲，謹養百日，一鼓而弄璋矣。
用淫羊藿一斤（酒浸一日，曬乾），鹿角膠、龜板膠、鱉甲膠各六兩（切碎，好酒溶化），當歸、白朮、枸杞子、北五味子、黃耆、白芍藥、懷生地、牡丹皮、山藥、澤瀉各三兩（俱酒浸，炒），川黃柏二兩（鹽水炒）。
共為極細末，以三膠酒和為丸，再加煉蜜少許，丸如黍米大，每空心服五錢，好酒下。

《聖惠方》：治偏風手足不遂，皮膚麻木。
以淫羊藿八兩，枸杞子、天麻各四兩，人參一兩，龍眼肉三兩。
浸酒，隔湯蒸一日，每日薄飲，不得大醉。
極妙。

《奇效方》：治牙齒虛痛。
以淫羊藿煎湯，汩漱立止。
<h3> - 狗脊</h3>
味苦，氣平，無毒。

李氏曰：狗脊出嘗山山谷，今大行山、淄、溫、眉州深山中有之。
苗尖莖細，有刺葉，花兩兩相對，葉似貫眾而細，邊有鋸齒，面背皆光，根黃白色，形如狗脊骨，凸凹寵嵸，有黃毛叢密，如軟刺。
二、八月，採根火燒去毛，細切酒浸半日，曬乾用。
外有一種透山根，形狀相似，味極苦，不可餌服。

<u>狗脊</u>　補肝腎（李時珍），活筋骨血脈（甄歷），利機關經絡（《本經》）之藥也。
滑氏方引前古利機關緩急（周士和稿），周痹寒濕諸證，故時醫每治男婦傷中羸瘠，腰痛不能俯仰，痿痹強急，軟癱腳弱，筋骨堅掣，不能動搖諸疾，或瞳子昏蒙，或失溺不節，或淋露奔豚諸疾，凡屬肝腎虛疲有風寒濕氣者，咸需用之。
又《濟生方》治衝任寒冷，婦女白帶，此又屬機關不利為病，並可治奇經諸脈，陽維陰維，陽蹻陰蹻，以及督與十二經脈，經絡之機關失利為病，與諸病沿及機關者，俱可投入，以此推取，真不勝其用矣。
如腎虛有蓄熱，肝虛有鬱火，精虧血熱，多欲斫喪之人，以致已上諸疾，或小水不利，或短澀赤黃，口苦舌燥者，皆忌用之。

<u>集方</u>　《普濟方》：治風寒濕氣，傷中羸瘠，腰痛不能俯仰，痿痹強急，軟癱腳弱，筋骨不能動搖者。
用金毛狗脊四兩（酒浸一日，曬乾，炒），萆薢、於白朮、當歸、羌活、枸杞子、牛膝、黃柏各三兩（俱酒洗，炒）。
共為末，每早晚各服五錢，白湯調下。
《集簡方》：治骨冷癱瘓，四肢不舉。

用金毛狗脊四兩（如法修制，磨為末），大附子一兩（童便煮）。
搗膏，為丸，如梧桐子大，每早晚各食前服二錢，白湯下。
《濟生方》：治婦人並室女白帶。
用金毛狗脊四兩（如前法修制），白蘞、蘄艾葉（俱醋炒）。

共為末，煉蜜丸，每早服五錢，白湯下。
<h3> - 紫參</h3>
味苦辛，氣寒，無毒。
氣味俱厚，陰也，沉也。

入足厥陰經肝臟血分藥也。
《別錄》曰：紫參生河西、冤句山谷。
範氏曰：今河中、淮郡、三輔、商山、蜀州亦有之。
蘇氏曰：莖高一二尺，葉似槐，亦有似羊蹄者。

五月開花白色，酷似蔥花，亦有紅紫而似水葒者。
結實色黑，大如豆，圓聚而生，其根黃赤，有紋，根皮紫黑，肉紅白色，肉淺皮深。
三月採根，火炙紫色用。
李氏曰：炙過色紫，狀類小紫草。

<u>紫參</u>　涼血散血，行血止血之藥也（李時珍）。
前古治心腹積聚（蔡心吾稿），寒熱邪氣，通九竅，利二便等證，統屬血所為患者，用之無疑也。
故後世如《金匱》方、《別錄》方、甄氏方與蘇王二氏方，共稱紫參治諸血病，如唾血、衄血、便血、溺血、淋血，腸中聚血、癰腫熱血、經阻瘀血，金瘡留血、下痢蓄血，或傷寒遺熱下血如豚肝，或陽明熱勝血蓄如狂狀，或溫瘧寒熱血結如昏迷，或婦人血閉不通，寒熱譫語，如見鬼祟，或男子血蘊腹脹，身面如黃疸諸證。
用此苦以燥濕，辛以散結，寒以除熱，則諸證自平矣。

如脾胃虛乏，與肝腎不足，男子陰虛失血，婦人血枯經閉，俱禁用之。
<u>集方</u>　《聖惠方》：治唾血嘗發。
用紫參四兩，牡丹皮、川貝母、麥門冬、當歸身、玄參、知母、乾葛、柿餅各二兩，甘草五錢。
煎汁，熬膏，煉蜜收成，每早午晚各服十茶匙，燈心湯化下。

《聖惠方》：治衄血，便血，淋血。
用紫參五錢。
水煎服。
（如衄血，本方加大生地三錢；如便血，本方加地榆、蒼朮（米泔浸）各二錢，赤石脂一錢五分；如淋血，本方加丹參、玄胡索、由芍藥、懷生地（俱醋炒）各二錢；如溺血，本方加車前、茯苓、牡丹皮、麥門冬（去心）、建蓮子（去心）各三錢；如腸中聚血，腹脹，本方加丹參、牡丹皮、玄胡索、桃仁（俱酒炒）各三錢；如癰疽熱血，本方加金銀花、赤芍藥、牡丹皮、當歸、紅花、皂角（炒）各三錢；如經阻瘀血腹痛，本方加紅花、當歸、牡丹皮、乾漆、玄胡索、香附各二錢；如金瘡留血，腫脹硬痛，本方加當歸二錢，肉桂、木香各一錢；如下痢蓄血，本方加赤芍藥、懷生地、牡丹皮、五靈脂各三錢；如傷寒移熱於大腸，下血如豚肝，本方加柴胡、黃芩、川黃連各一錢，懷生地二錢，真阿膠三錢；如傷寒陽明熱甚，蓄血如狂，本方加柴胡、牡丹皮、紅花、青皮各一錢，桃仁三錢，大黃一錢五分；如溫瘧久發，發必昏迷如死，本方加半夏、柴胡各二錢，青皮、白薇、桃仁、杏仁、鱉甲各三錢；如婦人血閉不通，或適來適斷，發寒熱譫語如見鬼祟，病名熱入血室，本方加柴胡、牡丹皮、紅花、桃仁、玄胡索（俱酒炒）各三錢；如男人血蘊腹脹，身面發黃如疸，痢疾積滯未清，早行兜澀，或瘧疾邪氣未散，速行止截，累有此證，本方加乾漆、牡丹皮、青皮、桃仁、龍膽草、茵陳草各二錢。

已上數方，俱用水煎服。）
<u>續補方</u>　《普濟方》：治面上酒刺。
用紫參、苦參、沙參各一兩五錢。
共為末，胡桃肉去皮，搗和丸，梧桐子大，每服百丸，苦茶下。

<h3> - 山漆</h3>
俗名三七，又名金不換。
味苦，微甘，性平，無毒。
乃陽明、厥陰經藥。

李氏曰：山漆生廣西，南丹諸州，及番峒深山中。
其根黃黑色，團結略似白及，長者如干地黃，有節，味苦微甘，頗似人參之味。
或云試法，以末摻豬血中，血化為水，乃真。
今東南江浙，出一種草，春生苗，夏高二三尺，葉似菊艾，而勁厚，有歧尖，莖有赤稜，夏秋開黃色花，蕊如金絲盤紐可愛，而氣不香，花干則如絮，根葉味甘，治金瘡折傷出血，及上下血病甚效。

云是三七，而根大如牛蒡根，與南中來者不類，甚是繁衍。
<u>山漆</u>　活血，散血，行血，止血，治上下諸失血之藥也。
蘋湖方治刀斧損傷，箭簇釘刺損傷，跌磕撲打，滾墮損傷，皮肉筋骨，內損外破，血出不止，搗爛塗敷，或為末摻之，其血即止。
又主吐血，衄血，溺血，便血，血痢，血崩，經水不止，或產後惡血不下，血暈，血脹，血悶，血痛，及熱血癰腫，與虎咬、蛇蟲咬等瘡，並皆治之。

凡遇上件諸證，或搗汁服，或搗渣敷，或為末摻，內服外貼，咸可奏功，真仙寶也。
<h3> - 白及</h3>
味苦，氣寒，性澀，無毒。
陽中之陰也，收也。

《別錄》曰：白及出北山山谷，及冤句、越山。
蘇氏曰：今江、淮、河、陝、漢、黔諸州亦有之。
生石山上。
春生苗，長尺許，葉如初生棕苗及藜蘆，兩指許大，色青翠。

夏月葉中抽條，開紫色花，酷似草蘭，即箬蘭也。
八月結實，黃黑色，根色白，相連似木菱，有三角下有臍，又有螺旋紋，角頭生芽，節間有毛。
方用甚少，質極黏膩，可以作糊。
<u>白及</u>　斂氣，滲痰，止血，消癰之藥也（孫思邈）。

此藥質極黏膩（李仁甫稿），性極收澀，味苦氣寒，善入肺經。
凡肺葉破損，因熱壅血瘀而成疾者，以此研末，日服，能堅斂肺藏，封填破損，癰腫可消，潰敗可托，死肌可去，膿血可潔，有托舊生新之妙用也。
如以上諸證，非關肺臟者，用無與焉。
如已關肺臟，不繫肺葉外絡為病者，又無與焉。

但此藥質膩性澀，苦平斂肺，如熱壅血瘀，肺葉潰損，服之可修。
如肺氣鬱逆有痰，有火有血迷聚於肺竅氣管之中，此屬統體一身氣道之故。
理直清肺之原，降氣之逆，痰血清而火自退矣。
若徒用此藥，黏膩封塞，無益也。

劉默齋先生曰：白及苦寒收澀，《農皇》主癰疽惡瘡，取苦寒涼血也；去敗疽死肌，取苦澀以去浮垢也。
又治痱緩不收，亦取苦寒收澀斂束筋骨脈絡之意云。
<u>集方</u>　《本草發明》：治肺熱吐血不止。
用白及，研末，每服二錢，白湯下。

治刀斧傷損肌肉，出血不止。
用白及，研細末，摻之。
即止血，收口。
趙氏方：治湯火傷灼。

用白及，研細末，麻油調敷。
<h3> - 蒼朮</h3>
味苦，氣溫，性燥，無毒。
陰中陽也，可升可降，（入足太陰、陽明經。

漢人鍾離氏曰：蒼朮處處山中有之，惟嵩山、茅山者良。
苗高二三尺，其葉抱莖而生，梢間葉似棠梨葉，其腳下葉各有叉三五出，邊有鋸齒及小刺，花開紫色，根如老薑狀，蒼黑色，氣味辛烈。
古人用術不分赤白，自宋人始分。
白者曰白朮，赤者曰蒼朮。

但氣味有和暴之殊，則施治亦有補利剛柔之別。
先以米泔水，浸去暴氣，再以黃土拌蒸，再以人乳拌蒸，曬乾入藥用。
按二術，白者，補中有燥，氣平而和；蒼者，燥中有補，氣雄而烈；蒼者，發汗，與白者止汗特異。
用者不可以此代彼，如欲補脾中之虛，必用白朮，如用燥脾中之濕，必用蒼朮。）

<u>蒼朮</u>　健脾燥濕之藥也。
此稟初夏之氣以生（張相如稿），其味苦，其氣溫，其性燥，辛烈純陽從火化也（繆仲醇）。
為除濕痹之上品，安脾胃之神方。
蓋脾喜燥而惡濕（方龍潭），喜利而惡滯，喜溫而惡寒。

本草主健脾胃，療泄瀉，消宿食，行滯氣，利水濕，闢瘴氣，散寒溫中，用不可少。
若風雨山蒸，瘴霧濕氣，或頭重目眩，胸腹脹滿，或四肢困倦，腰疼重墜，或陰疝虛浮脹痛，或足膝痹腫不仁，是皆濕氣之所致，惟蒼朮可以治之。
又如瓜果魚腥，有傷脾胃，或腹痛泄瀉，脹滿痞塞，或積聚不清，霍亂吐利，是皆積濕停寒之症，惟蒼朮可以理之。
凡病屬陰虛血少、津液不足，內熱骨蒸，口乾唇燥，咳嗽吐痰，吐血衄血，咽燥便塞，下痢大腸澀閉，欲通不通之證，法咸忌之。

馬瑞雲先生云：蒼朮治濕，上中下皆可通用。
入平胃散，運脾去濕；入六郁湯，又能總解諸郁，如痰、火、濕、食、氣、血六郁者，皆因脾胃傳化失常，不得升降，病在中焦，故蒼朮為燥胃強脾，能發越中焦陳宿水穀之氣而疏散之。
在裡者能利，在表者能散，在上者能降，在下者能升，在中者能化。
郁散氣平，脾胃通調，能食而運，力不補而自強，氣血不培而自健也。

漢人有謂，燥中有補。
信夫，如陰津內耗，虛火妄動之人，切禁。
<u>集方</u>　治脾虛有寒濕，不能健運，為腫滿脹泄不食諸證，或傷食不消，或氣滯不行，或水道不利。
用蒼朮八兩（切片，米泔浸三日，曬微干，再拌黃土，蒸半日，曬乾，磨為細末），乾薑七兩，白木六兩，厚朴、砂仁、茯苓各二兩，人參、肉桂、木香各一兩。

後九味銼碎，俱用麩拌炒，和蒼碎小獨頭，經冬不調，根似黃連，色紫多須，羊食此草而淫，故曰淫羊。
藿，以形似菜也。
《蜀本草》言生處不聞水聲者更良。
修治：以夾刀夾去葉、四旁花枝，用酒浸，曬乾用。

<u>淫羊霍</u>　強陽起氣，發郁動情之藥也（日華子）。
前古主陰痿陽絕（黃正暘稿），蓋可知矣。
故大氏方治男子陽弱不生，女人陰衰不育，老人昏耄失靈，此藥辛溫發達，鼓動相火，凡意索情疲，欲子而無其為者，宜加用之。
如年少之人，血熱氣強，精盛力充者，服之陰陽頻舉，意念妄為，交御多而精血走耗，不惟無子，亦且損年，切宜戒之。

<u>集方</u>　《心鏡》：治男婦精衰血冷，子嗣少成，服此宜節欲，謹養百日，一鼓而弄璋矣。
用淫羊藿一斤（酒浸一日，曬乾），鹿角膠、龜板膠、鱉甲膠各六兩（切碎，好酒溶化），當歸、白朮、枸杞子、北五味子、黃耆、白芍藥、懷生地、牡丹皮、山藥、澤瀉各三兩（俱酒浸，炒），川黃柏二兩（鹽水炒）。
共為極細末，以三膠酒和為丸，再加煉蜜少許，丸如黍米大，每空心服五錢，好酒下。
《聖惠方》：治偏風手足不遂，皮膚麻木。

以淫羊藿八兩，枸杞子、天麻各四兩，人參一兩，龍眼肉三兩。
浸酒，隔湯蒸一日，每日薄飲，不得大醉。
極妙。
《奇效方》：治牙齒虛痛。

以淫羊藿煎湯，汩漱立止。
<h3> - 狗脊</h3>
味苦，氣平，無毒。
李氏曰：狗脊出嘗山山谷，今大行山、淄、溫、眉州深山中有之。

苗尖莖細，有刺葉，花兩兩相對，葉似貫眾而細，邊有鋸齒，面背皆光，根黃白色，形如狗脊骨，凸凹寵嵸，有黃毛叢密，如軟刺。
二、八月，採根火燒去毛，細切酒浸半日，曬乾用。
外有一種透山根，形狀相似，味極苦，不可餌服。
<u>狗脊</u>　補肝腎（李時珍），活筋骨血脈（甄歷），利機關經絡（《本經》）之藥也。

滑氏方引前古利機關緩急（周士和稿），周痹寒濕諸證，故時醫每治男婦傷中羸瘠，腰痛不能俯仰，痿痹強急，軟癱腳弱，筋骨堅掣，不能動搖諸疾，或瞳子昏蒙，或失溺不節，或淋露奔豚諸疾，凡屬肝腎虛疲有風寒濕氣者，咸需用之。
又《濟生方》治衝任寒冷，婦女白帶，此又屬機關不利為病，並可治奇經諸脈，陽維陰維，陽蹻陰蹻，以及督與十二經脈，經絡之機關失利為病，與諸病沿及機關者，俱可投入，以此推取，真不勝其用矣。
如腎虛有蓄熱，肝虛有鬱火，精虧血熱，多欲斫喪之人，以致已上諸疾，或小水不利，或短澀赤黃，口苦舌燥者，皆忌用之。
<u>集方</u>　《普濟方》：治風寒濕氣，傷中羸瘠，腰痛不能俯仰，痿痹強急，軟癱腳弱，筋骨不能動搖者。

用金毛狗脊四兩（酒浸一日，曬乾，炒），萆薢、於白朮、當歸、羌活、枸杞子、牛膝、黃柏各三兩（俱酒洗，炒）。
共為末，每早晚各服五錢，白湯調下。
《集簡方》：治骨冷癱瘓，四肢不舉。
用金毛狗脊四兩（如法修制，磨為末），大附子一兩（童便煮）。

搗膏，為丸，如梧桐子大，每早晚各食前服二錢，白湯下。
《濟生方》：治婦人並室女白帶。
用金毛狗脊四兩（如前法修制），白蘞、蘄艾葉（俱醋炒）。
共為末，煉蜜丸，每早服五錢，白湯下。

<h3> - 紫參</h3>
味苦辛，氣寒，無毒。
氣味俱厚，陰也，沉也。
入足厥陰經肝臟血分藥也。

《別錄》曰：紫參生河西、冤句山谷。
範氏曰：今河中、淮郡、三輔、商山、蜀州亦有之。
蘇氏曰：莖高一二尺，葉似槐，亦有似羊蹄者。
五月開花白色，酷似蔥花，亦有紅紫而似水葒者。

結實色黑，大如豆，圓聚而生，其根黃赤，有紋，根皮紫黑，肉紅白色，肉淺皮深。
三月採根，火炙紫色用。
李氏曰：炙過色紫，狀類小紫草。
<u>紫參</u>　涼血散血，行血止血之藥也（李時珍）。

前古治心腹積聚（蔡心吾稿），寒熱邪氣，通九竅，利二便等證，統屬血所為患者，用之無疑也。
故後世如《金匱》方、《別錄》方、甄氏方與蘇王二氏方，共稱紫參治諸血病，如唾血、衄血、便血、溺血、淋血，腸中聚血、癰腫熱血、經阻瘀血，金瘡留血、下痢蓄血，或傷寒遺熱下血如豚肝，或陽明熱勝血蓄如狂狀，或溫瘧寒熱血結如昏迷，或婦人血閉不通，寒熱譫語，如見鬼祟，或男子血蘊腹脹，身面如黃疸諸證。
用此苦以燥濕，辛以散結，寒以除熱，則諸證自平矣。
如脾胃虛乏，與肝腎不足，男子陰虛失血，婦人血枯經閉，俱禁用之。

<u>集方</u>　《聖惠方》：治唾血嘗發。
用紫參四兩，牡丹皮、川貝母、麥門冬、當歸身、玄參、知母、乾葛、柿餅各二兩，甘草五錢。
煎汁，熬膏，煉蜜收成，每早午晚各服十茶匙，燈心湯化下。
《聖惠方》：治衄血，便血，淋血。

用紫參五錢。
水煎服。
（如衄血，本方加大生地三錢；如便血，本方加地榆、蒼朮（米泔浸）各二錢，赤石脂一錢五分；如淋血，本方加丹參、玄胡索、由芍藥、懷生地（俱醋炒）各二錢；如溺血，本方加車前、茯苓、牡丹皮、麥門冬（去心）、建蓮子（去心）各三錢；如腸中聚血，腹脹，本方加丹參、牡丹皮、玄胡索、桃仁（俱酒炒）各三錢；如癰疽熱血，本方加金銀花、赤芍藥、牡丹皮、當歸、紅花、皂角（炒）各三錢；如經阻瘀血腹痛，本方加紅花、當歸、牡丹皮、乾漆、玄胡索、香附各二錢；如金瘡留血，腫脹硬痛，本方加當歸二錢，肉桂、木香各一錢；如下痢蓄血，本方加赤芍藥、懷生地、牡丹皮、五靈脂各三錢；如傷寒移熱於大腸，下血如豚肝，本方加柴胡、黃芩、川黃連各一錢，懷生地二錢，真阿膠三錢；如傷寒陽明熱甚，蓄血如狂，本方加柴胡、牡丹皮、紅花、青皮各一錢，桃仁三錢，大黃一錢五分；如溫瘧久發，發必昏迷如死，本方加半夏、柴胡各二錢，青皮、白薇、桃仁、杏仁、鱉甲各三錢；如婦人血閉不通，或適來適斷，發寒熱譫語如見鬼祟，病名熱入血室，本方加柴胡、牡丹皮、紅花、桃仁、玄胡索（俱酒炒）各三錢；如男人血蘊腹脹，身面發黃如疸，痢疾積滯未清，早行兜澀，或瘧疾邪氣未散，速行止截，累有此證，本方加乾漆、牡丹皮、青皮、桃仁、龍膽草、茵陳草各二錢。
已上數方，俱用水煎服。）

<u>續補方</u>　《普濟方》：治面上酒刺。
用紫參、苦參、沙參各一兩五錢。
共為末，胡桃肉去皮，搗和丸，梧桐子大，每服百丸，苦茶下。
<h3> - 山漆</h3>

俗名三七，又名金不換。
味苦，微甘，性平，無毒。
乃陽明、厥陰經藥。
李氏曰：山漆生廣西，南丹諸州，及番峒深山中。

其根黃黑色，團結略似白及，長者如干地黃，有節，味苦微甘，頗似人參之味。
或云試法，以末摻豬血中，血化為水，乃真。
今東南江浙，出一種草，春生苗，夏高二三尺，葉似菊艾，而勁厚，有歧尖，莖有赤稜，夏秋開黃色花，蕊如金絲盤紐可愛，而氣不香，花干則如絮，根葉味甘，治金瘡折傷出血，及上下血病甚效。
云是三七，而根大如牛蒡根，與南中來者不類，甚是繁衍。

<u>山漆</u>　活血，散血，行血，止血，治上下諸失血之藥也。
蘋湖方治刀斧損傷，箭簇釘刺損傷，跌磕撲打，滾墮損傷，皮肉筋骨，內損外破，血出不止，搗爛塗敷，或為末摻之，其血即止。
又主吐血，衄血，溺血，便血，血痢，血崩，經水不止，或產後惡血不下，血暈，血脹，血悶，血痛，及熱血癰腫，與虎咬、蛇蟲咬等瘡，並皆治之。
凡遇上件諸證，或搗汁服，或搗渣敷，或為末摻，內服外貼，咸可奏功，真仙寶也。

<h3> - 白及</h3>
味苦，氣寒，性澀，無毒。
陽中之陰也，收也。
《別錄》曰：白及出北山山谷，及冤句、越山。

蘇氏曰：今江、淮、河、陝、漢、黔諸州亦有之。
生石山上。
春生苗，長尺許，葉如初生棕苗及藜蘆，兩指許大，色青翠。
夏月葉中抽條，開紫色花，酷似草蘭，即箬蘭也。

八月結實，黃黑色，根色白，相連似木菱，有三角下有臍，又有螺旋紋，角頭生芽，節間有毛。
方用甚少，質極黏膩，可以作糊。
<u>白及</u>　斂氣，滲痰，止血，消癰之藥也（孫思邈）。
此藥質極黏膩（李仁甫稿），性極收澀，味苦氣寒，善入肺經。

凡肺葉破損，因熱壅血瘀而成疾者，以此研末，日服，能堅斂肺藏，封填破損，癰腫可消，潰敗可托，死肌可去，膿血可潔，有托舊生新之妙用也。
如以上諸證，非關肺臟者，用無與焉。
如已關肺臟，不繫肺葉外絡為病者，又無與焉。
但此藥質膩性澀，苦平斂肺，如熱壅血瘀，肺葉潰損，服之可修。

如肺氣鬱逆有痰，有火有血迷聚於肺竅氣管之中，此屬統體一身氣道之故。
理直清肺之原，降氣之逆，痰血清而火自退矣。
若徒用此藥，黏膩封塞，無益也。
劉默齋先生曰：白及苦寒收澀，《農皇》主癰疽惡瘡，取苦寒涼血也；去敗疽死肌，取苦澀以去浮垢也。

又治痱緩不收，亦取苦寒收澀斂束筋骨脈絡之意云。
<u>集方</u>　《本草發明》：治肺熱吐血不止。
用白及，研末，每服二錢，白湯下。
治刀斧傷損肌肉，出血不止。

用白及，研細末，摻之。
即止血，收口。
趙氏方：治湯火傷灼。
用白及，研細末，麻油調敷。

<h3> - 蒼朮</h3>
味苦，氣溫，性燥，無毒。
陰中陽也，可升可降，（入足太陰、陽明經。
漢人鍾離氏曰：蒼朮處處山中有之，惟嵩山、茅山者良。

苗高二三尺，其葉抱莖而生，梢間葉似棠梨葉，其腳下葉各有叉三五出，邊有鋸齒及小刺，花開紫色，根如老薑狀，蒼黑色，氣味辛烈。
古人用術不分赤白，自宋人始分。
白者曰白朮，赤者曰蒼朮。
但氣味有和暴之殊，則施治亦有補利剛柔之別。

先以米泔水，浸去暴氣，再以黃土拌蒸，再以人乳拌蒸，曬乾入藥用。
按二術，白者，補中有燥，氣平而和；蒼者，燥中有補，氣雄而烈；蒼者，發汗，與白者止汗特異。
用者不可以此代彼，如欲補脾中之虛，必用白朮，如用燥脾中之濕，必用蒼朮。）
<u>蒼朮</u>　健脾燥濕之藥也。

此稟初夏之氣以生（張相如稿），其味苦，其氣溫，其性燥，辛烈純陽從火化也（繆仲醇）。
為除濕痹之上品，安脾胃之神方。
蓋脾喜燥而惡濕（方龍潭），喜利而惡滯，喜溫而惡寒。
本草主健脾胃，療泄瀉，消宿食，行滯氣，利水濕，闢瘴氣，散寒溫中，用不可少。

若風雨山蒸，瘴霧濕氣，或頭重目眩，胸腹脹滿，或四肢困倦，腰疼重墜，或陰疝虛浮脹痛，或足膝痹腫不仁，是皆濕氣之所致，惟蒼朮可以治之。
又如瓜果魚腥，有傷脾胃，或腹痛泄瀉，脹滿痞塞，或積聚不清，霍亂吐利，是皆積濕停寒之症，惟蒼朮可以理之。
凡病屬陰虛血少、津液不足，內熱骨蒸，口乾唇燥，咳嗽吐痰，吐血衄血，咽燥便塞，下痢大腸澀閉，欲通不通之證，法咸忌之。
馬瑞雲先生云：蒼朮治濕，上中下皆可通用。

入平胃散，運脾去濕；入六郁湯，又能總解諸郁，如痰、火、濕、食、氣、血六郁者，皆因脾胃傳化失常，不得升降，病在中焦，故蒼朮為燥胃強脾，能發越中焦陳宿水穀之氣而疏散之。
在裡者能利，在表者能散，在上者能降，在下者能升，在中者能化。
郁散氣平，脾胃通調，能食而運，力不補而自強，氣血不培而自健也。
漢人有謂，燥中有補。

信夫，如陰津內耗，虛火妄動之人，切禁。
<u>集方</u>　治脾虛有寒濕，不能健運，為腫滿脹泄不食諸證，或傷食不消，或氣滯不行，或水道不利。
用蒼朮八兩（切片，米泔浸三日，曬微干，再拌黃土，蒸半日，曬乾，磨為細末），乾薑七兩，白木六兩，厚朴、砂仁、茯苓各二兩，人參、肉桂、木香各一兩。
後九味銼碎，俱用麩拌炒，和蒼朮共磨為細末，餳糖為丸，梧桐子大，每早晚各服四錢，米湯下。

治人受風雨山蒸，瘴霧濕氣，或頭重目眩，胸腹脹滿，或四肢困倦，腰疼重墜，或寒疝虛浮脹痛，或足膝痹腫不仁諸證。
用蒼朮六兩（切片，製法如前），藁本、川芎、厚朴、陳皮、杜仲、胡盧巴、木瓜、防己各二兩。
後八味銼碎，俱用姜酒拌炒，和蒼朮共磨為末，紅曲糊為丸，梧子大，每早晚各食前服三錢，酒下。
治瓜果魚腥生冷，有傷脾胃，或腹痛泄瀉，脹滿痞塞，或積聚不清，霍亂吐利諸證。

用蒼朮六兩（切片，製法如前），吳茱萸、黃連三錢，煎湯，泡浸一宿，曬乾，木香、厚朴、草果仁、半夏、扁豆各二兩，白木四兩，紅曲三兩，茯苓二兩，人參一兩。
後十一味，銼碎，和勻，用黃土三錢，調醋一碗，俱拌炒，和蒼朮共磨為末，水發為丸，每早晚各食前服三錢，酒下。
<h2><span class="orange">卷之二</span></h2>
<h2><span class="brown">草部（芳草類）</span></h2>
<h3> - 廣木香</h3>
味苦辛，氣溫燥。
氣味俱厚，可升可降，陰中陽也。
入手太陰、陽明，足太陰、厥陰經諸經氣分藥。

李時珍先生曰：木香，草類也。
出天竺，及崑崙南番諸國，今惟廣州舶上來。
廣州一種，類木類藤，似是而非。
滁鬼海州一種，是馬兜鈴根，市肆以此相混，不可不慎也。

《三洞珠囊》云：五香者，木香也。
一株五根，一莖五枝，一枝五葉，葉間五節，故名五香，燒之上徹九天也。
根形如枯骨，而味苦辛，黏牙者為良。
凡修事入理氣藥，只生用，不可見火，欲實大腸藥，麵裹煨熟用。

一說云：其香是蘆蔓根條，左盤旋，採得一月，方硬如朽骨，其有蘆頭丁蓋子，色青者，是木香神也。
<u>木香</u>　能升降諸氣，乃三焦氣分之藥也（李時珍）。
蓋諸氣膹郁（方龍潭稿），屬於肺，故上焦氣滯用之者，乃金鬱則泄之也。
中氣不運，屬於脾，故中焦氣滯用之者，乃脾胃得芳香則行也。

肝氣鬱，則為痛，大腸氣鬱，則為後重，膀胱氣鬱不化，則為癃淋，故下焦氣滯用之者，乃塞者通之也。
所以類證方治氣閉不利而兩脅作痛，或寒冷積滯而胃脘作疼，或痢疾腹痛而後重赤白，或陰疝弦氣而攻引小腹，是皆太陰、厥陰之證也，用木香治之最效。
本草言治氣之總藥，和胃氣，通心氣，降肺氣，疏肝氣，快脾氣，暖腎氣，消積氣，溫寒氣，順逆氣，達表氣，通里氣，管統一身上下內外諸氣，獨推其功。
然性味香燥而猛，如肺虛有熱者，血枯脈燥者，陰虛火上衝者，心胃痛屬火者，元氣虛脫者，諸病有伏熱者，慎勿輕犯。

繆仲淳先生曰：木香稟木火之陽，具土大之精，清明開發，行藥之神。
盧子繇先生曰：木香，香草也。
名木者，當入肝，故色香氣味，各具角木用，亦入脾，故根枝節葉亦各具宮土數，入脾，則奪土鬱；入肝，則達木鬱。
經云：木鬱則達之，土鬱則奪之，奪土，即所以達木；達木，即所以奪土。

土以木為用，木以土為基也。
凡上而霧露清邪，中而水穀寒痰，下而水濕淤留，為痛，為脹，為結，為滯之證，無不宣通。
一涉燥熱，務宜斟量。
《廣濟方》：治女人一切血氣刺心，痛不可忍。

用木香、牽牛、三稜、莪朮。
一服即定，加雷丸、苦練根，並殺一切蟲積。
孫兆子方：治赤白疾痢。
用木香、川黃連、白芍藥。

惟身熱唇紅，口渴者，勿用。
《和劑局方》：治一切氣脈不通不順，及冷氣攻痛、作泄，大怒後氣逆胸膈脹滿，兩脅作痛。
用木香、陳皮、砂仁、白豆仁、紫蘇葉、防風。
（霍道生《家寶方》：）治中氣不省人事，閉目不語，如中風狀。

用廣木香，為末。
冬瓜子煎湯，灌下二錢。
有痰盛者，加竹瀝、薑汁。
《外臺秘要》：治耳卒聾閉。

用廣木香一兩，枸杞子三兩。
共為末，每食後服二錢，白湯調服。
（三韓李景純方：）治一切下痢，不拘男婦小兒。
用木香一兩，川黃連一兩。

二味用水一升，同煎乾，去黃連，將木香焙乾，為末，每用三錢，分作三服，第一服，陳皮湯下，二服米湯下，三服甘草湯下。
（劉羽石方：）治腸風下血。
用木香、黃連各等分。
為細末，入肥豬大腸內，兩頭扎定，煮極爛，連藥共搗為丸，每早服三錢，好酒下。

《袖珍方》：治惡蛇虺傷。
用廣木香二錢。
煎服立效。
《外臺秘要》：治腋下濕臭。

用廣木香為末。
不時搽之，自干。
《和劑局方》：治思慮傷心脾，精神短乏面黃肌瘦，飲食不甘等證。
用木香、人參、白朮、黃耆、當歸、茯苓、棗仁、遠志肉、龍眼肉各一錢。

水煎服，名歸脾湯。
高元鼎先生曰：按木香，《圖經》謂生永昌，又云廣州舶上來，又云生大秦國，又云產崑崙，則所出地土各異，是名同而實異可知已。
《藥性論》云當以崑崙來者為勝，此絕不可得。
又云西胡來者劣，今市肆所有，止白木香也。

其味辛，其氣溫，專主諸氣不順，求其能闢疫毒，殺鬼精邪物，恐或未然也。
肺虛有熱者，慎勿犯之，《傷寒類要》所載治天行熱病，若發赤豆斑，用青木香，水煮服者，蓋指崑崙來者一種，定非坊間所市，廣州舶上來，世所常用之，白木香也。
（今之馬兜鈴之根，亦名青木香，非是。）
《方脈正宗》：治婦人血瘀，血滯，血脹，血痛，或疝瘕，或症癖，舉發不常者。

用廣木香、小茴香、乳香、肉桂、玄胡索、香附、桃仁、砂仁各一兩，牛膝二兩，當歸三兩，川芎一兩五錢，白朮四兩。
俱用酒拌炒過研為末，煉蜜丸，梧子大，每服五錢，空心白湯下。
<h3> - 白豆蔻</h3>
味辛，氣溫，無毒。

味薄氣厚，輕清而升，陽也，浮也。
入手太陰經。
陳氏曰：白豆蔻，出伽古羅國，今廣州、宜州亦有之。
但不及番舶來者佳。

其草本似芭蕉，葉似杜若，長八九尺，光澤而厚，冬夏不凋。
開花淺黃色，結子作朵，如葡萄初生微青，熟則變白，其殼白厚，其仁如縮砂蔤也。
七、八月採之，入藥去皮炒用。
<u>白豆蔻</u>　溫中開胃，消食下氣之藥也（《開寶》）。

凡冷氣哮喘（湯濟庵稿），痰飲無時，或宿食停中，嘔吐腹脹，或瘴瘧寒熱，久發不休，或中酒中氣，眩暈煩悶，或暴發赤眼，翳脈遮睛諸證，皆脾肺二臟之氣，寒鬱不和之故也。
用白豆仁，辛溫開達，能行能運，能消能磨，流行三焦，榮衛一轉，諸證自平矣（李時珍）。
凡喘嗽，嘔吐，不因於寒，而因於火者，瘧疾不因於瘴邪，而因於陰陽兩虛者；目中赤脈白翳，不因於暴病寒風，而因於久眼血虛血熱者，皆不可犯。
又如火升作嘔，因熱腹痛，法咸忌之。

繆仲醇先生曰：白豆蔻，感秋燥之令，而得地火金之氣，故其味大辛，性大溫，宜其入主手太陰、足陽明也。
其治積冷吐逆，因寒反胃，暖能化物，故主消穀，溫能通行，故主下氣，羲皇言之詳矣。
東垣用以散肺中逆氣，寬膈進食，去白睛翳膜，亦散滯之功也。
盧子繇先生曰：脾胃之受盛水穀以成醞釀，若鬴中之糜爛有形也。

其所以成醞釀者，藉腎間動氣曰先天，又若鬴底之灼然薪炭耳，更藉肺氣吸呼曰後天，又若鬴底薪炭，輪機動扇，乃得灼然薪炭耳。
白者肺色，潔白以成休德也。
豆曰腎谷，受盛膹肉之鬴器也。
味大辛，氣大熱，寧非火然泉達之機乎。

《廣濟方》：治哮喘痰逆（東垣），不拘冷熱。
用白豆蔻、麻黃、杏仁、桑白皮、甘草。
（東垣：）治宿食不消，中滿嘔逆。
用白豆蔻、紅曲、砂仁、枳實、白朮。

東垣：治瘴瘧寒熱，嘔吐胃弱，飲食不進。
用白豆蔻、人參、白朮、陳皮、半夏、厚朴、生薑。
（張文中方：）治中酒嘔逆噁心。
用白豆蔻、陳皮、乾葛、木瓜、砂仁。

《醫通》：治中氣厥逆，眩暈卒倒。
用白豆蔻、人參、黃耆、木香、半夏、烏藥。
（東垣藥性論：）治眼目赤障。
用白豆蔻、桑皮、柴胡、生地、連翹、荊芥。

治脾虛白睛生翳障。
用白豆蔻、白朮、白蒺藜、決明子、甘菊花、密蒙花、木賊草。
《調元寶笈》：治胃虛反胃，及因寒嘔吐。
用白豆蔻、人參、生薑、陳皮、藿香、白朮。

（婦醫郭道子傳：）治婦人一切氣逆不和。
用豆蔻、藿香、烏藥、陳皮、木香。
《肘後方》：治人忽噁心。
多嚼白豆蔻，立止。

《危氏得效方》：治小兒胃寒吐乳。
用白豆蔻、砂仁各十四顆，炙甘草二錢。
共為細末，常摻入兒口中。
《濟生方》：治脾虛反胃。

用白豆蔻、砂仁各二兩，丁香一兩，陳白米一升。
好淨黃土拌炒焦，去土細研，薑汁和丸，每二三錢，薑湯下。
<h3> - 香附子</h3>
味苦辛甘，氣溫澀，無毒。

入足厥陰，亦入手太陰經。
能行十二經八脈氣分，可升可降，陽中之陰，氣厚於味，血中之氣藥也。
（李時珍先生曰：）《別錄》莎草，不別根苗，後世僅用其根，名香附子，並不知莎草名矣。
生田野下濕地，所在都有，唯隴西、涪都、兩浙最饒，又廣東高州者，獨勝。

苗似草蘭而柔，又似細萱而勁。
葉心有脊，似劍，又似菖蒲，吉祥草輩，光澤亦同。
嫩綠蕭疏可以為笠，及雨衣疏而不沾，五、六月，中抽一莖，三稜，中空，莖端復出數葉，開青色花，成穗似黍，中有細子，似葶藶、車前子狀。
根多白鬚，須下另結子一二枚，轉相延生，外裹細黑茸毛，大者似羊棗，兩頭尖，耐水旱，雖分劈亦不死。

採時燎去毛，暴乾用。
凡用法，以童子小便浸炒，或以酒醋鹽水浸炒。
諸法各隨證用之，又和稻草煮之，味不苦。
<u>香附</u>　開氣鬱，調血滯之藥也（王好古）。

善主心腹攻痛（方龍潭稿），積聚鬱結，痞滿癥瘕，崩漏淋血，乃血中氣藥，為婦科之仙珍也。
雖應病多方，妙在製法，得其所宜。
故古方有鹽、醋、酒、便四法之制，各因其所用也。
如心腹攻痛，積聚痞塊，堅實而不消者，宜用鹽制，鹽之味鹹，咸能潤下，咸能軟堅也。

若胎前產後，崩漏淋帶，汙濁而不清者，宜用醋製，醋之味酸而辛，酸可以斂新血，辛可以推陳物也。
若跌撲損傷，或腫毒未潰，瘀血死血，留滯而不散者，宜用酒製，酒之性溫而善行，溫能通血脈，行能逐留滯也。
至如便制之法，童便，陰之質也，陽之用也，味鹹而降，若血虛之證，或兼氣有所郁，以致血脈衰少，夜熱骨蒸者，非便不能養其血，非附不能行其氣也。
東垣又謂：治一切氣，肝脹脅氣，腹痛腎氣，膀胱冷氣，陰疝弦氣，世醫專以治婦人崩漏帶下，月經不調者，皆降氣調氣，散結理滯之所致也。

蓋血不自行，隨氣而行，氣逆而鬱，則血亦凝澀，氣順，則血亦從之而和暢。
此女人崩漏帶下，月事不調之病，所以咸需之耳，然須輔之以益血涼血之藥。
氣虛者，兼入補氣藥，乃可奏功也。
若陰虛血燥火盛，真氣衰微，乾咳咯血，及血熱經水先期者，法當用滋陰潤養之藥。

誤用香附，病必轉甚。
然損氣，是香附之常道也。
如本草稱為充皮毛，長鬚眉，久服令人益氣，總屬行氣開導，散鬱結有餘之氣，而使之和平，則氣自益也。
李氏《綱目發明》曰：古方不言治崩漏，而時方用治崩漏，大有奇功，是行氣而又能止血也，能逐瘀血，是又推陳也。

古方不言補虛，而時方言益老人者何也？蓋行中有補也。
蓋天之所以為天者，健運不息，所以生生無窮。
香附之氣，平而不寒，香而能達，利而不損，其味辛能散，苦能降，甘能和，周身經絡，無所不到。
生則上行胸膈，外達皮膚；熟則下走肝腎，外徹腰足。

炒黑，則止血；酒浸炒，則行經絡；醋浸炒，則疏肝氣；薑汁浸炒，則化痰飲；童便浸炒，則入血分而補虛；鹽水浸炒，則入血分而潤燥。
得參、術則補氣；得歸、地則補血；得木香則疏滯和中；得檀香則理氣醒脾；得沉香則升降諸氣；得茯苓則交濟心腎；得芎藭、蒼朮則總散諸郁；得梔子、黃連則降火清熱；得茴香、骨脂則引氣歸元；得厚朴、半夏則決壅消脹；得紫蘇、蔥白則解散表邪；得三稜、莪朮則消磨積塊；得艾葉則治血氣，暖子宮，乃氣病之總司，女科之主帥也。
諸書皆云益氣，而俗有耗氣之說，宜女人，不宜男子者謬矣。
蓋婦人以血用事，氣行則無疾，老人精枯血閉，惟氣是資，小兒氣日充，則形乃日固，凡病多屬氣滯而餒，故香附於氣分為君藥，臣以參、耆，佐以甘草，治虛怯甚速也。

《經驗方》有交感丹，凡人中年精耗神衰，蓋由心血少，火不下降，腎氣憊，水不上升，致心腎隔絕，榮衛不和，上則多驚，中則寒痞，下則虛冷遣精，庸醫徒知峻補下田，非惟不能滋陰，反見衰悴，但服此方半年，謝去一切暖藥，摒絕嗜欲，其效不可殫述。
韓氏方治百病黃鶴丹，治婦人青囊丸，隨宜用引輒效。
黃鶴丹，用香附一斤，黃連半斤。
洗曬為末，水糊丸，如外感，蔥薑湯下；內傷，米湯下；氣病，木香湯下；血病，當歸湯下；痰病，白湯下。

青囊丸，用香附一斤（略炒），烏藥五兩（略炮）。
為末，水醋煮麵糊丸，如頭痛茶下；痰氣，薑湯下；多宜酒下為妙。
此皆行氣而益氣，行血而生血也。
又氣血聞香即行，聞臭即逆，凡癰疽瘡瘍，皆因氣滯血凝所致，宜服香附，引氣通血，進食寬中，大有效也。

盧不遠先生曰：胸為肺金之部分，氣為肺金之所司，皮毛為肺金之所主。
香附子，功能解表利水，所以泄金之郁，解表而利小便也。
用合眾香，能發諸香氣，是以性專捭闔，開發上焦，宣五穀味，熏膚，充身，澤毛，若霧露之溉。
中焦亦得藉之以宣化，下焦亦得藉之以宣瀆，而為諸藥之先聘通使。

張卿子先生曰：按韓氏方稱香附於氣分為君藥，統領諸藥，隨用得宜，為婦人氣病要劑。
然性燥而苦，獨用、多用、久用，反能耗氣損血，其所主治，調氣和血，皆取其治標，非治本也。
如懼燥烈，以童便酒煮可也。
《聖惠方》：《方脈正宗》：治心腹攻痛。

用香附子一斤，烏藥八兩，甘草一兩。
俱酒洗炒，磨為末，每服二錢。
《經驗良方》：治積聚症癖。
用香附子一斤（鹽水浸炒），莪朮四兩（酒浸炒）。

共為末，每服二錢。
（許學士方：）治血崩淋漏不止。
用香附一斤。
童便浸透炒，炒時不住手灑童便，火勿猛，炒一晝日為度，以木耳五兩，紙包裹，以新瓦兩片夾定，繩縛泥固，火煅存性，覺煙起良久，急去火置冷地上，候冷取出，同香附研極細如面，每用七八分，淡醋湯調，空心服。

《和劑局方》：治一切氣病，能升降諸氣，凡病噎塞，噫氣吞酸，痞脹，喘滿，痰逆，嘔惡，煩悶，虛痛走注。
常服，開胃，消痰，散壅，思食，早行山行，尤宜服之，去邪辟瘴。
用香附子四十兩（炒），甘草八兩（炙），沉香二兩，砂仁五兩。
共為極細末，每服一錢，白湯調服。

（陳自明方：）治癰疽腫毒初起。
用香附子四錢（酒浸炒），乳香、沒藥各一錢，白芷、赤芍藥、當歸尾、金銀花各三錢。
水酒各半，煎服。
（稽氏家抄：）治跌撲損傷，瘀血凝滯腫痛。

用香附子（酒浸炒）三錢，當歸尾、桃仁泥各二錢，乳香、沒藥各一錢。
酒水各半，煎服。
《濟陰方》：治婦人夜熱骨蒸，陰虛血少者。
用香附一斤（童便浸三日，再用童便煮酥，搗成膏），懷熟地四兩（酒煮，搗膏），沙參、麥冬、地骨皮、黃柏、牡丹皮、丹參各三兩。

共為末，煉蜜丸，每早服三錢，白湯下。
《永類鈐方》：治小腸疝氣衝發。
用香附子、玄胡索、小茴香各二兩。
共為末，每服二錢，用海藻一錢，煎湯服。

《聖惠方》：治肝脅脹痛。
用香附子三錢，蘆薈一錢，白芥子五錢，牡丹皮二錢。
共為末，紅曲打糊，丸黍米大，每服二錢，白湯下。
《醫學通旨》：治心胃痛。

用香附、莪朮各三錢，木香、檳榔、白牽牛各二錢。
共為末，每服二錢，白湯下。
（《產寶》方共五首：）治婦人女子經候不調，一切諸病。
用大香附子（去毛，水洗淨）一斤。

分作四份，四兩醇酒浸，四兩醇醋浸，四兩鹽水浸，四兩童便浸。
春三夏一，秋五冬七日，濾干曬燥，微炒，磨為末。
氣虛，加四君子料；血虛，加四物料；有痰，加貝母、杏仁；有熱，加知母、黃柏；熱燥，加天麥冬；夜熱，加地骨皮、銀柴胡、牡丹皮。
治婦人氣鬱血衰，頭眩腹滿。

用香附子（醋浸炒）四兩，茯苓、當歸各二兩，陳皮、甘草各一兩。
共為末，每服二錢，白湯下。
治婦人五色漏帶，或血崩。
用香附子四兩。

醋浸炒焦，為末，每服三錢，白湯調服。
治婦人胎氣不安，惡阻不食，氣不升降，嘔吐酸水，起坐不安。
用香附子四兩（醋浸炒），藿香葉二兩，甘草八錢。
共為末，每服二錢，白湯下。

治婦人一切頭痛。
用香附子，醋、童便浸，炒，為末，每服二錢，日二。
除楊梅風毒頭痛不用。
《簡易方》：治男婦大小，目睛作痛，冷淚羞明。

用香附子五兩（童便浸三日，水洗淨，曬乾，炒），夏枯草三兩（微炒）。
俱研為末，每早晚各食後服二錢，茶調下。
《經驗良方》：治聘耳出水。
用香附子，炒黃，為極細末，以綿子作捻蘸入。

（鐵甕先生傳：）治牙疼牙宣，兼烏須。
用香附子三兩（鹽水浸半日，炒），青鹽、生薑各五錢。
為末，日擦牙。
《袖珍方》：治蜈蚣咬傷。

嚼香附塗之。
立效。
《婦人良方》：治婦人脾胃虛冷，子宮寒閉，氣盛痰多，不能生育。
用香附子一斤。

童便浸三日，濾干，加蘄艾四兩，用醇酒同煮乾，曬燥，俱炒焦黑，研為末，棗肉丸，梧子大，每早服三錢，白湯下。
家寶丹專治產難，胎衣不下，或胎死腹中，或血暈，血脹血煩，血悶，及產後小腹痛如刀刺，兼治產後一切雜病，或中風，中氣，乳腫，血淋，平時赤白帶下，嘔吐，噁心，心氣抑鬱，經脈不調，或不通，翻胃膈食，飲食無味，手足頑麻，一切風痰俱效。
香附子（童便浸二日，曬乾）、川烏、草烏（用酒煮一日，曬乾）、蒼朮（米泔浸一日，曬乾）各四兩，當歸（酒洗）、白附子各二兩，麻黃（滾湯泡去沫）、桔梗、甘草、防風、白芷、川芎、人參、大茴香、黑荊芥、白朮各二兩，木香、血竭、細辛各一兩。
共十九味，息在鍋內微炒燥，磨為極細末，煉蜜丸，彈子大，每丸重二錢，酒化開，和童便化下。

男婦年久腹痛服兩三丸，即愈。
室女經脈不通者，用桃仁、紅花，煎湯下；勞熱肺有火者不宜用。
<h3> - 縮砂仁</h3>
味辛甘澀，氣溫，無毒。

陽也，浮也。
入手足太陰、陽明、太陽、少陰八經。
蘇氏曰：生西海西戎波斯諸國。
今從東安道來。

嶺南山澤亦有。
苗莖並似高良薑，高三四尺，葉長八九寸，闊半尺許。
三、四月花開在根下，五月成實，五七十枚作一穗似益志（智）而圓，皮緊厚而皺，有粟紋外刺黃赤，一團八隔可四五十粒形似黍稷，表黑裡白，辛香似白豆蔻仁，八月採取，氣味完固也。
修事：去殼，焙燥，研細用。

辛香，亦可充調食味。
<u>砂仁</u>　溫中和氣之藥也（楊士流）。
治脾胃虛寒（陳五占稿），腹痛吐瀉或脾胃鬱滯，水穀不行，或傷酒停飲，嘔吐噁心，或寒暑不調，霍亂吐利，或肺中受寒，上氣咳嗽，或腎氣泛溢，奔豚走疰，又若上焦之氣，梗逆而不下，下焦之氣，抑遏而不上，中焦之氣，凝聚而不舒，用砂仁治之，奏效最捷。
然古方多用以安胎，何也？蓋氣結則痛，氣逆則胎不安。

此藥辛香而竄，溫而不烈，利而不削，和而不爭，通暢三焦，溫行六府，暖肺醒脾，養胃益腎，舒達肝膽不順不平之氣，所以善安胎也。
又有不宜用者，凡腹痛由於內熱，泄瀉由於火邪，胎痛由於血熱，腫滿由於濕熱，上氣咳嗽由於火沖迫肺者，咸宜禁之。
《韓氏醫通》曰：縮砂，香而能運，屬土與火，主啟脾調胃，引諸藥歸宿丹田，調合五臟沖和之氣，故入補腎藥，用同地黃蒸和，取其達上下，濟水火也。
沈則施先生曰：砂仁，溫辛香散，止嘔通膈，達上氣也。

安胎消脹，達中氣也。
止瀉痢，定奔豚，達下氣也。
與木香同用治氣病尤速。
繆仲淳先生曰：縮砂蔤，氣味辛溫而芬芳，香能入脾，辛能潤腎，故為開脾胃之要藥，和中氣之正品。

若兼腎虛，氣不歸元，非此為嚮導不濟，殆勝桂、附熱毒之害多矣。
王氏謂：得人參、山藥、益智，則入脾；得黃柏、茯苓，則入腎；得酸棗仁、龍眼肉，則入心；得赤白石脂，則入大小腸也。
盧子由先生曰：其花實在根，若芙蕖之本，斂縮退藏之謂密矣。
猶夫其息以踵，孕毓元陽，保任沖舉者也。

是故，升出降入，靡不合宜。
寧獨對待陰凝，開發上焦，宣五穀味，蘇胃醒脾而已。
即虛可補，胎可安，滑可澀，脫可收，滲可彌，奔豚可下，乃若解毒散滯，伸筋舒郁，化痞卻痛，徹飲調中，開噎膈，攝吐逆，此正開發上焦，宣五穀味，蘇胃醒脾之功力也。
<u>集方</u>　《方脈撮要》：治泄瀉兼嘔吐，及不思食。

用縮砂仁、人參、橘皮、藿香、白茯苓、白芍藥、炙甘草。
《方脈撮要》：治乾霍亂累效。
用縮砂仁兩許。
炒為末，入食鹽三錢，滾湯一碗，泡浸，冷服。

《直指方》：治遍身腫滿陰亦腫者。
用縮砂仁、土狗一個，等分。
研和，白湯服之。
（陶隱居方：）治子癇昏冒。

用砂仁和皮炒黑。
熱酒調下二錢，不飲者，米湯下。
此方安胎止痛，其效不可盡述。
（孫尚士方：）治妊娠胎動，偶因所觸，或跌墮傷損，致胎不安，痛不可忍者。

用砂仁，炒熱搗碎，每服二錢，熱酒調下。
須臾，覺腹中胎動，極熱，即胎已安矣。
《方脈撮要》：治傷飲食油膩瓜果酒面乳茶等物。
用砂仁、蒼朮、草果、乾葛、陳皮、茯苓、生薑。

《醫方心境》：治奔豚氣。
用砂仁、茴香、吳茱萸、川黃連。
（倪氏家傳介繁：）安胎方，初受孕時服過五個月則不用。
砂仁、藿香、陳皮、桔梗、益智仁、蒼朮、黃芩各二錢，甘草、蘇葉、厚朴各一錢，枳殼三錢，小茴香（炒）一錢五分。

分作三服，每服水鍾半，煎七分，空心溫服。
《廣筆記》：治男婦翻胃嘔吐，飲食不通，此是寒痰，在胃脘結阻，諸藥不效，此方極驗。
用砂仁、沉香、木香各二錢，血竭、乳香、玄胡索各一錢五分，沒藥、麝香各八分。
共研極細末，糯米糊為丸，如彈子大，用辰砂末一錢五分為衣，見是患者，用燒酒磨服；男婦腹痛，諸氣作痛，產後諸氣攻心作痛，用陳酒磨服；小兒天吊作痛，啼叫不已，用蔥湯磨服。

治男子婦人，一切七情之氣不和，多因憂愁思慮，忿怒傷神，或臨食憂戚，或事不遂意，使抑鬱之氣，留滯不散，停於胸膈之間，不能流暢，致心胸痞悶，脅肋虛脹，噎塞不通，吞酸噫氣，嘔噦噁心，頭目昏眩，四肢困倦，面色痿黃，口苦舌乾，飲食減少，日漸羸瘦，或大腸虛閉，或因病之後，胸中虛痞，不思飲食，並皆治之。
用砂仁、茯苓、半夏、白朮、桑皮、大腹皮、青皮、紫蘇葉、肉桂、烏藥、木香、赤芍藥各二錢，甘草五分，生薑三片，黑棗三個。
水煎服，如面目浮腫，加豬苓、澤瀉、車前、葶藶各一錢，氣塊耕痛，加三稜、莪朮各一錢五分。
<h3> - 蓬莪朮</h3>

味苦辛，氣溫，無毒。
陽中之陰，降也。
入足厥陰肝經氣分藥也。
蘇氏曰：蓬莪朮，生西戎，及廣南諸郡州，今浙江亦或有之。

三月生苗，在田野中，其莖如錢大，高二三尺，葉色青白，長一二尺，大五六寸，頗類蘘荷。
五月黃花作穗，花頭微紫，根如生薑，而術在根下，狀如雞鴨卵，大小不常。
九月採削，去粗皮，蒸熟曬乾用。
此物極堅硬，難搗，用濕紙包裹，於灰火中煨令透，乘熱搗之，即碎如粉。

今人多以醋炒，酒炒亦良。
好惡並生，惡者有毒，能殺人，好者無毒，能攻疾。
土人取之，先放羊食，不食棄之。
陳氏藏器云：一名蓬莪，黑色；二名蒁，黃色；三名波殺，味甘。

有大毒也。
<u>蓬我術</u>　行氣破血，為血中氣藥也（《日華》）。
特破血中之氣（楊小江稿），入氣藥，發諸香，主諸氣諸血積聚，為最要之品。
若心腹攻痛，痞積氣塊，而每發無時；若胃脘作疼，牽引背脅，而痛難展側；若吞酸吐酸，刺心如醋，而胸膈不清；若停食停飲，霍亂吐瀉，而驀然暴作；若奔豚疝瘕，攻疰小腹，而挺痛勿安；若盤腸內釣，肚腹絞痛，而面色青黑，凡病食飲氣血痰火停結而不運，或邪客中下二焦，臟腑壅滯，陰陽乖隔，不得升降，或郁久不通，而致損脾元者，雖為泄劑，用此，頃能撥邪反正，諸疾自平。

通胃行食，故本草稱為益氣健脾，良有以也。
又孫氏方治氣短不能接續以集香丸，及諸湯散中，多用之，使結通滯行，陰陽和平，則短抑而不接續之氣自順矣。
但行氣破血，散結消滯，是其功能之所長，若婦人小兒，氣血兩虛，脾胃素弱，而無積滯者，不可妄投。
即有血氣凝結，飲食積滯，亦當與健脾養胃，補益元氣藥同用，方無虛虛之失。

<u>集方</u>　《衛生方》：治胃脘及心腹攻痛，連及背脅，痛不可忍。
用蓬莪朮二兩（醋煮），木香一兩，牽牛（初次末）五錢，蔞仁霜五錢。
共和勻，每服三錢，白湯調服，時發者可絕根。
（馬氏小品：）治霍亂吐利慾死。

用蓬莪朮、藿香、滑石、檳榔、厚朴、蔥頭。
水煎，冷服。
《丹溪心法》：治吞酸吐酸。
用蓬莪朮一兩，川黃連五錢，吳茱萸五錢。

同煮，去吳茱萸，水煎服。
（即一安方：）治奔豚疝瘕。
用蓬莪朮、肉桂、小茴香各等分。
為末服。

《備急方》：治盤腸內釣，面目仰視。
用蓬莪朮、硼砂、鉤藤、膽星、石菖蒲各等分。
水煎服。
《濟陰良方》：治婦女血瘕痞塊攻作。

用蓬莪朮一兩，乾漆五錢。
共為末，紅曲打稀糊，丸綠豆大，每早服五分。
《保幼全書》：治一切飲食，停滯積聚，及小兒症癖。
用蓬莪朮、陳皮、人參、砂仁、京三稜、肉豆蔻、青皮、麥芽、穀芽、木香。

《保幼全書》：治小兒盤腸內釣痛。
以蓬莪朮五錢，阿魏一錢。
化水，浸蓬莪朮周時，焙乾，研末，每用二分，紫蘇湯下。
《萬病回春》：治痢疾初起，裡急後重，腹痛，膿血窘迫，壯盛人一劑尋愈。

用莪朮（煨）一錢五分，生地、赤芍藥、歸尾、檳榔、枳殼、牽牛（微炒，搗碎）、黃連、大黃各二錢。
水煎，空心溫服，以利為度。
如見上證，虛弱人，不便驟行者，以化積藥清之。
用莪朮（煨）一錢，白芍藥、黃芩、黃連各一錢五分，升麻八分，檳榔、木香、當歸、枳殼各一錢二分。

《方脈正宗》：治下痢稍久，宜調和也。
用莪朮（煨）五分，當歸、白芍藥、桃仁、川芎、黃連、黃芩各一錢二分，升麻六分。
水煎服。
人虛者，加人參、黃耆各二錢，白茯苓一錢；小便不通，加澤瀉、車前子各一錢。

<h3> - 荊三稜</h3>
味苦辛，性平，無毒。
入足厥陰，足太陰經。
蘇氏曰：荊三稜，生荊襄、江淮、河陝皆有之，多在淺水旁，或荒廢陂池濕地間。

春時叢生，夏秋抽莖，莖端復出數葉，開花六七枝，色黃紫，作穗細碎，結子如粟，莖葉花實，俱有三稜，與莎草一樣，但極長大，其本光滑，中有白穰，剖之織物，柔韌如藤，本下有魁，初生成塊，如附子，亦有匾形者，從旁橫貫一根，復連數魁，或作苗葉，其形長匾，須皮黃褐，削去須皮，宛如鯽狀。
體重者，京三稜也；圓小如梅，輕鬆而黑者，黑三稜也；其根不生苗，根上又生細根，鉤曲如爪者，雞爪三稜也。
大小不嘗，其色俱黑，去皮即白。
三者本是一種，因狀賦名，各適其用，非二種也。

又河中府，有石三稜，根黃白色，形如釵股，葉綠如蒲，苗高及尺，四月開花，色如蓼花，五、六月採根，根色黃白，堅重如石，亦能消積。
江氏云：今所用三稜，皆淮南之紅蒲根也。
秦州尤多，其體圓，堅重，亦有匾者，不復有三稜，不知何緣，命名為三稜也。
雖御院醫，亦不辨識，流習既久，舛訛極矣。

細辨之，其根形匾長，多黃黑鬚，削去須皮，乃如鯽狀，而有稜者是也。
<u>荊三稜</u>　破血通經，為氣中血藥也（李時珍）。
蓋血隨氣行（金自恆稿），氣聚而血不流，則生瘀滯之患。
若老癖癥瘕，積聚結塊，產後惡血，血結，或食積蠱疾，肢脹痞堅，腸癰肚疽。

凡病胸腹腸胃之間，急疾不通，非此不治。
此藥苦能泄，辛能散，入血則破血，入氣則破氣。
故陳氏方謂能逐產後敗惡宿血，在所必需。
血屬陰而有形，此所以治一切凝結停滯，有形之堅積也。

潔古氏用以治心膈痛，飲食不消。
海藏氏用以行肝經積血，皆與《本經》之意合耳。
但攻闢而至烈摧拉而不辭，有斬關奪將之功者也。
能伐人真氣，元虛者忌之。

繆仲淳先生曰：荊三稜、蓬莪朮，二藥俱能瀉真氣，真氣虛者勿用。
此見諦之言也，故凡用以攻導，必資人參、耆、朮、歸、芍之力，而後可以無弊。
觀東垣氏五積方，皆有人參，意可知已。
何者？蓋積聚症癖，必由元氣不足，不能運化流行致之，欲其消也，必藉脾胃氣旺，能漸漸消磨解化，以收平復之功。

如只一味專用克削，則脾胃之氣愈弱，後天之氣益虧，將見故疾不去，新病復至矣。
可不慎哉。
<u>集方</u>　《聖濟總錄》，治一切堅症老癖，積聚。
用京三稜、蓬莪朮、香附、玄胡索、肉桂、牡蠣、人參。

《千金翼方》：治膨脹。
用荊三稜、白朮、砂仁，少加川黃連。
《千金翼方》：治蠱疾腹脹如鼓，內有蟲者。
用荊三稜、烏梅肉、川椒各五錢（共為細末），巴豆肉（去油）六分。

和勻，梧子大，每早空心服一錢，白湯下。
（竇氏方：）治肚內癰疽，膿已成難出者。
用荊三稜、穿山甲、紅蜀葵根各等分。
為末，每早服二錢，生酒下。

《婦人良方》：治產後一切惡血停滯，及月水不通，少腹作痛。
用荊三稜、紅花、當歸尾、川芎、赤芍藥、肉桂、牛膝、玄胡索、五靈脂。
（《脾胃淪》方：）治一切食積並氣壅塞不利。
用荊三稜、陳皮、青皮、砂仁、紅曲、麥芽、肉豆蔻、山楂、川黃連。

《外臺秘要》：治乳汁不下。
用荊三稜三個。
切片，水二碗，煎汁一碗，洗奶，取汗出為度，極效。
《聖濟總錄》：治反胃噁心，藥食不下。

荊三稜（炮）一兩，母丁香三分。
共為末，每服一錢，白湯調下。
<h3> - 芎藭</h3>
味辛苦，性溫平，無毒。

少陽引經藥。
入手足厥陰氣分。
李時珍先生曰：芎藭，蘼蕪根也。
此藥上行，專治頭腦諸疾，故名芎藭。

出川中者為勝，出胡戎者曰北芎，關中者為西芎，蜀中者為川芎，天台者為臺芎，江右者為撫芎，皆因地而名也。
蘇氏曰：蜀地少寒，人多栽蒔，秋深莖葉亦不萎也。
清明後，宿根生苗，即分其枝，橫埋土中，則節節作根生苗也。
四月生葉，似水芹微窄有又，又似白芷而細，亦似胡荽而壯。

又一種葉細似蛇床者，莖葉俱香，莖細節大，纖柔叢翠。
五月採葉作飲，極香美。
六、七月開碎白花，如蛇床子花。
八月後，根下結芎藭，園圃種蒔者，根形塊大，實而多脂；山生者，細瘦辛苦。

十月採根，非時則虛惡不堪用。
關中出者，形塊重實，形如雀腦，蜀中出者，塊大色白不油，嚼之味辛而香也。
楚人謂蕭人曰，有麥曲乎，有鞠藭乎，河魚腹疾奈何，二物皆能治水濕，故以喻之。
丹溪治六郁越鞠丸中，用此為首品。

<u>芎藭</u>　上行頭目，下調經水，中開鬱結（薛潭），血中氣藥也（時珍）。
嘗為當歸所使（御醫門吉士稿），非第治血有功，而治氣亦神驗也。
凡散寒濕，去風氣，明目疾，解頭風，除脅痛，養胎前，益產後，又癥瘕結聚，血閉不行，痛癢瘡瘍，癰疽寒熱，腳弱痿癉，腫痛卻步，並能治之。
味辛性陽，氣善走竄而無陰凝黏滯之態，雖入血分，又能去一切風，調一切氣。

凡郁病在中焦者，須用川芎，開提其氣以升之，氣升，則鬱自降也。
凡血痢已通而痛不止者，乃血虛氣滯，須加川芎，則使氣行血調，其痛立止也。
故同蘇葉，可以散風寒於表分，同耆、術，可以溫中氣而通行肝脾；同歸、芍，可以生血脈而貫通營隱。
若產科、眼科、瘡腫科，此為要藥。

凡病人上盛下虛，虛火炎上，咳嗽痰喘，自汗盜汗，咽乾口燥，發熱作渴，內熱生煩，陰極發躁，中氣短怯，並禁用之。
陳廷採先生曰：安（按）川芎，本草言不宜單服、久服，單服、久服，則走散真氣，令人暴亡。
無乃因其氣，味辛溫發，散之故歟。
前古醫工，每於四物湯中用川芎，十僅存一，亦鑑此戒：奈何鄉落愚民，罔明藥性，時採土芎烹茶，自謂香美可口，氣體稍實，僥倖無虞，儻涉虛羸，鮮不蒙其禍者，戒之慎之，司業者無忽也。

盧子由先生曰：川芎，古名穹窮。
芎，高也；藭，究竟也，言主治作用也。
故主風中頭腦或腦痛，或頭腦俱痛，此風氣通於肝，亦即春氣者，病在頭也，力能直達肝用。
從踵徹巔，一鼓而邪自退矣。

<u>集方</u>　《御藥院方》：婦人氣厥頭痛，及產後頭痛。
用川芎、烏藥各等分。
為末，每服二錢，茶調下。
《簡便方》：風熱頭痛。

用川芎、黃芩各等分。
為末，每服二錢，白湯下。
《靈苑方》：經水三月不行，驗胎法。
用川芎、當歸、蘄艾各二錢。

水煎服。
微動者是胎，不動者非也。
《聖濟總錄）：治酒癖脅脹，不時嘔吐，腹有水聲。
用川芎、三稜（俱酒炒）各一兩。

為末，每服二錢，白湯調下。
《全幼心鑑》：小兒腦熱，好閉目，或太陽痛，或目赤腫。
用川芎、薄荷葉、玄明粉各二錢。
以少許吹入鼻內。

《廣濟方》：齒敗口臭，川芎煎濃汁含之。
《本事方》：牙齒腫痛。
用大川芎一個，陳糟內藏一月，取焙，入細辛同研為末，擦痛處。
<u>普濟：</u>　諸瘡腫痛。

用川芎五錢。
為末，入輕粉五分，麻油調搽。
《章氏醫鑑）：治血瘕疼痛。
用川芎、當歸、乾漆、玄胡索、五靈脂、白芍藥、三稜、牡煩粉各等分。

為丸，每服三錢。
（方君實傳：）治血虛頭痛。
用川芎、甘菊花、當歸、白芍藥、熟地黃各二錢。
水煎服。

火盛者，加童便。
《產寶方》：治子死腹中。
用川芎、當歸尾、肉桂、牛膝各三錢。
為末服。

《婦人良方》：血崩久不止。
用川芎、續斷、懷熟地、鹿角膠、杜仲、山茱萸、五味子、人參、黃耆、酸棗仁各等分。
為丸，每服三錢。
<h3> - 蘼蕪</h3>

味辛氣香，性溫，無毒。
入手少陰，足少陽、厥陰經。
陳氏曰：此芎藭苗也。
其莖葉靡弱繁蕪，故名。

生雍州川澤及冤句，今出歷陽，處處多種。
四、五月苗葉暴乾。
蓋嫩苗未結根時，則為蘼蕪；既結根後，乃為芎藭。
大葉似芹者為江籬，細葉似蛇床者為蘼蕪。

亂人者若芎藭之與藁本，蛇床之與蘼蕪，亦指細葉者相類而言也。
又言蘼蕪香草，可藏衣中。
<u>蘼蕪</u>　主頭風風眩之藥也（《別錄》）。
此藥氣味芳香清潔（林德霞），故去風散濕。

本草所稱，主咳逆，定驚氣，除蠱毒，消鬼疰，作飲止泄瀉，皆辛香發越郁遏不正之氣歟。
盧不遠先生曰：蘼蕪，辛溫虛達，得青陽之氣，通甲膽之精，輔神明之用者也。
<h3> - 當歸</h3>
味苦辛甘，性溫，無毒。

入手少陰，足太陰、厥陰經血分之藥也。
《別錄》曰：當歸，生隴西、川蜀山谷，人多栽蒔為貨，及江寧、滁州亦有之，以蜀中者為勝。
春生苗，葉有三瓣。
七、八月開花，似蒔蘿花，淺祭色，根黑黃色，以肉厚而不枯者為勝。

二、八月採根。
李氏曰：出當州、宕州、翼州、松州、秦州、汶州，以宕州者最勝。
有二種，一種似大葉芎藭者，名馬尾歸，今人多用；一種似細葉芎藭者，名蠶頭歸，乃溧陽出者，不堪用。
按本草諸書，以秦歸，頭圓尾多，色紫氣香，肥潤者，名馬尾歸，最勝他處者；頭大尾粗，色白堅枯者，為鏡頭歸，止宜入發散藥。

韓氏言川產者，力剛而善攻；秦產者，力柔而善補，是矣。
又江浙出一種土當歸，氣芳香，頭大尾少而短，性堅硬，肉色白，即鑱頭歸之類。
又頭尾功效各異，凡物之根，身半已上，氣脈上行，法乎天；身半已下，氣脈下行，法乎地。
人身法象天地，則治上當用頭，治中當用身，治下當用尾，通治則全用，乃一定之理也。

<u>當歸</u>　生血，養血，止血，活血之藥也（時珍）。
若吐血衄血（須四可稿），淋血便血，或經漏失血，或產崩損血，皆血走也，必用歸頭以止之。
如陰虛不足，精神困倦，或驚悸怔忡，健忘恍惚，皆血少也，必用歸身以補之。
如瘡瘍目痛，癰疽腫毒，或跌撲損傷，或經閉淋瀝，皆血聚也，必用歸梢以破之。

如筋骨牽強，遍身疼痛，皆血滯也，必用歸頭、身、梢全用以活之。
蓋心主血，脾統血，肝藏血，歸為血藥，故專入足三陰血藏，能引諸血各歸其所當歸之處，故名當歸。
如產後氣血昏亂，倉卒之際，服之即定，能使氣血歸還也。
又脈者，血之府也。

諸血皆屬心，凡通脈者，必先補心，補心，必先益血。
故仲景治手足厥寒，脈細欲絕，雖用參附薑桂，必用當歸領之，即通脈歸旋之意也。
又諸病夜甚者，血病也，宜用之。
諸病虛冷者，陽無所附也，宜用之。

又按《本經》主咳逆上氣，溫瘧寒熱，洗洗在皮膚中。
議者以當歸血藥，如何治咳逆上氣，與溫瘧寒熱也。
殊不知當歸非獨主血，按其味，甘苦兼辛，辛中常有發散之意，乃血中氣藥也，況咳逆上氣，非止一端，亦有陰虛陽無所附，以致然者，用血藥補陰，則血和而氣降矣，何咳逆之不可已乎。
溫瘧寒熱，不在皮膚外、肌肉內，而洗洗在皮膚中，觀夫皮膚之中，營氣之所會也。

溫瘧延久，營氣中虛，寒熱交爭，汗出洗洗，用血藥養營，則營和而與衛調矣，營衛調和，何溫瘧之不可止乎？然性味溫辛，雖能補血養營，終是潤滑之體，大凡脾胃不實，泄瀉溏薄，與夫風寒未清，惡寒發熱，表證外見者，並禁用之，即在胎前產後亦不得概投。
沈則施先生曰：歸芍同用，可以養血而斂血；歸芎同用，可以養血而補血；歸術同用，可以養血而生血。
或者用之涼血，非配生地、芩、連不能涼；用之止血，非配地榆、烏梅、薑炭，不能止；用之破血，非配稜、朮、桃、桂，不能破；用之清血，非配蒲黃、山梔，不能清。
<u>集方</u>　（太醫朱法存方：）治婦人血分百病，用當歸、川芎、白芍、地黃，名四物湯。

治婦人產後百病，本湯加炮薑、炮黑豆、澤蘭、牛膝、益母葉、蒲黃、玄胡索、香附。
（張一杲方：）治瘧在陰分，發久不止。
四物湯加牛膝、鱉甲、陳皮、生薑、白朮、常山。
（東垣《調元集》：）治心血虛，不得眠。

四物湯加酸棗仁、遠志肉、人參、茯苓。
（東垣《調元集》：）治陰虛盜汗。
四物湯加知母、黃耆。
《婦人良方》：治產難及橫生。

四物湯加人參、益母葉。
立安。
（郭林甫《產寶方》：）治產後血上薄心。
四物湯加益母葉、紅花、蒲黃、牛膝、玄胡索、炮姜。

《滑氏要言》：治婦人血閉無子。
四物湯加鹿角膠、川續斷、杜仲、白芷、細辛。
《滑氏要言》：婦人臍下氣脹，月經不利，血氣上攻，嘔不得睡。
四物湯加乾漆各等分。

為丸，每早服二十丸，溫酒下。
《滑氏要言》：室女經閉。
四物湯加真沒藥各一錢五分。
為丸，溫酒下。

《聖濟總錄》：墮胎下血不止。
用當歸一兩，蔥頭二個。
酒煎服。
《張氏備急方》：婦人胎動不安，或子死腹中，口噤欲死。

用當歸二兩，川芎一兩（炒焦），黑豆一兩。
童便、酒煎。
《婦人良方》：產後血脹，腹痛引脅。
用當歸、炮姜各等分。

為末，每服三錢，白湯調服。
《婦人良方》：產後腹痛如絞，當歸末五錢，白蜜一合。
水煎服。
《聖惠方》：產後中風不省人事，口吐涎沫，手足瘛瘲，製附子、當歸、荊芥各五錢。

煎服即醒。
（東醫魏雅宜方：）頭痛如裂。
用當歸二兩。
水煎服。

（《醫方直指》：）血虛發熱煩渴引飲，目赤面紅，其脈洪大而虛，重按無力，此血虛故也，得於飢困勞役，證象白虎，但脈洪大，不長實為異，悞服白虎必死。
用當歸身一兩，黃耆二兩。
水煎頻頻服。
《聖惠方》：凡傷胎去血，產後去血，崩中去血，金瘡去血，拔牙去血，一切去血過多，心煩眩暈，悶絕不省人事。

用當歸二兩，川芎一兩。
水煎服。
（周簡齋《自得集》：）內虛人目暗不明。
用當歸六兩，製附子一兩。

煉蜜為丸，梧桐子大，每服三十丸，溫酒下。
《聖濟總錄》：手臂疼痛。
用薑黃二兩，酒炒當歸三兩。
浸酒服。

《古今醫鑑》：治一切癰疽疔腫，不問陰陽虛實善惡，腫潰，太痛，或不痛，然當服於未潰之先，與初潰之時，如毒已大潰，不宜服，初用此劑，大勢已退，然後隨證調理，其功甚捷。
用當歸、乳香、沒藥、土貝母、甘草節、白芷、花粉、赤芍藥各一錢，防風、陳皮、皂角刺各一錢五分，金銀花三錢，穿山甲三大片。
切碎，炒黃色，用好酒、清水各一碗，煎至一碗，隨瘡上下以分飢飽服，能飲酒者，服藥後，再飲三五杯，側臥片時，覺痛定回生。
治氣血兩虛，形神勞損，惡寒發熱，倦怠嗜臥，或煩熱作渴，飲食少思，面色痿黃，或下午潮熱，兩顴作赤。

用當歸、川芎、白芍藥、懷熟地、人參、白朮、茯苓各二錢，甘草五分，加生薑一片，黑棗二枚。
水煎服。
<h3> - 茅香</h3>
味苦，性溫，無毒。

入足陽明、太陰經。
李時珍先生曰：茅香，生劍南、福州道諸處。
今陝西、河東、汴東州郡亦有。
遼澤州克貢。

三月生苗，似大麥，其莖葉綠色，五月開花，色白，亦有黃花者，有結實者，有無實者。
並正月、二月採根，五月採花，八月採苗，日乾。
其莖葉黑褐色，氣甚芬香，花葉用治同。
一說茅香凡有二，此是種香茅也，非若南番一種香草，名白茅香，與此各類。

<u>茅香</u>　溫胃祛寒之藥也（李東垣）。
止嘔吐（王景雲稿），療心腹之冷痛，而奔豚寒疝可醫（《開寶》）。
卻瘡痍，去皮膚之風（李珣），而煮湯作浴必用，乃辟邪去穢之良草也。
今時方湯液中，鮮有用者。

入香料，每必需之，但氣香性熱，凡陰虛血熱，咳嗽，與胃熱作嘔之證，不可用此。
<h3> - 白芍藥</h3>
味酸，性寒，無毒。
可升可降，入手足太陰、厥陰經，乃肝脾血分藥也。

李時珍先生曰：芍藥，猶婥約也。
婥約，美好貌，此草花容婥約，故名。
《鄭風》詩云：伊其相濾，贈之以芍藥。
出中嶽川穀丘陵，處處有之。

出白山、蔣山、茅山者最好。
今紹興、金華亦有。
昔稱洛陽牡丹，廣陵芍藥，甲於天下。
今藥中惟取廣陵者為勝。

十月生芽，至春乃長，莖至二三尺許，三枝五葉，花葉子實，酷似牡丹。
名有三十餘件，第發芽在牡丹之前，作花在牡丹之後。
夏初開花，有紅白紫數種，又有單瓣、千瓣、樓子之別。
白者名金芍藥，赤者為木芍藥。

入藥只取白花單瓣之根，氣味全厚。
然根之赤白，亦隨花之赤白也。
修用先別赤由，白根固白，赤根亦白，每根切取一片，各以法記，燒酒潤之，覆蓋過宿，白根固白，赤根轉赤矣。
各以竹刀刮去皮用，今市肆一種赤芍藥，不知何物草根。

瘍科多用消腫毒，人多不察，其為害也殊甚。
又白芍藥老根年久色赤，市人偽充赤芍藥，亦非。
　倪朱謨曰：《本經》言赤白芍藥，生山谷丘陵，後世多用人家種植者，乃欲其花葉肥大，必加糞壤，每歲八、九月取根分種，今淮南真陽尤多。
根雖肥大，而香味不佳，入藥少效。

<u>白芍藥</u>　扶陽收陰，益氣斂血之藥也（方龍潭）。
酸能入肝（蔡心吾稿），而苦寒亦能養木，酸能斂血，而氣寒尤能生血，然安血室，止崩漏，和營衛，斂虛汗，發痘疹，解毒痢，治胎產，止腹痛，其效甚捷。
故同甘草，止氣虛腹痛；同芎、歸，止血虛腹痛；同楂、樸，止積滯腹痛；同砂仁，止胎孕腹痛；同芩、連，止熱痢腹痛；同薑、附、肉桂，止陰寒腹痛；同防風，發痘疹於已出未出之際；同薑、棗，散風寒於表熱裡虛之時；又同白朮補脾，同川芎補肝，同參、耆補氣，同歸、地補血，同木香行中有止，同麻黃藏中有發。
或問今人以酸澀為收，何以白芍藥能發邪氣？此藥春苗直上，挺透不屈，氣雖酸澀，用於發散藥中，又能助汗泄邪，取其斂而復伸，蓄而復通之意。

據《本經》主邪氣腹痛，除血痹，破堅積寒熱疝瘕等疾，可知已。
世稱氣味酸斂，唯堪降入，此不識臭味，不顧名義者矣。
故仲景治傷寒，多用白芍藥，以其退寒熱，利小便也。
有謂產後不可用者，以酸寒伐生髮之氣，無溫散之功，此說實齊東野人語也。

況產後，寒藥不避大黃，熱藥不避桂、附，補滯藥不避歸、地，流通藥不避烏藥、木香，何畏白芍藥之酸收耶？況能安血室，和營衛，豈產後有不可用之理乎！知幾之土，當自得之，毋為耳食也。
繆仲淳先生曰：白芍藥養陰，凡中寒腹痛，中寒作泄，腹中冷痛，腸胃中覺冷諸證忌之。
赤芍藥破血，凡一切血虛病，及泄瀉，產後惡露已行，少腹痛已止，癰疽已潰諸證忌之。
沈則施先生曰：赤白二芍藥，主治略同，而白補赤瀉，白收赤散。

白芍藥益脾，能於土中瀉木；赤芍藥散邪，能行血中之滯。
二者稍有不同耳。
沈起愚先生曰：白芍藥斂虛汗，發邪汗，與黃耆、白朮同性，會心者得之。
<u>集方</u>　《冷秋蜀醫稿》：治血室不調，轉生百病。

用白芍藥、歸身、地黃、川芎。
四物湯。
《冷秋蜀醫稿》：治血崩漏下。
用白芍藥、川黃柏、人參、姜灰。

《冷秋蜀醫稿》：治虛汗頻出不止。
用白芍藥、北五味、黃耆、人參、白朮。
《保嬰秘要》：治痘腳不起發。
用白芍藥、防風、牛蒡子、荊芥。

《保嬰秘要》：治痘瘡血虛發癢。
用白芍藥、白芷、甘草。
《保嬰秘要》：治痘瘡熱甚作瀉。
用白芍藥、川黃連、甘草。

治痘瘡虛寒作瀉。
用白芍藥（酒炒）、甘草、白木（土炒）、肉桂、附子（童便制）、肉豆蔻。
（子民《保命集》：）治下痢不拘赤白，初起。
用白芍藥、川黃連、枳殼、甘草、青皮、木香、大黃、當歸。

（子民《保命集》：）治久痢。
用白芍藥（酒炒）、於白朮（土炒）、木香、川黃連、升麻、人參、扁豆。
（子民《保命集》：）治腸風下血。
用白芍藥、防風、荊芥、生地、黃耆、蒼朮。

（婦醫藥懷山方：）治產後血虛發熱。
用白芍藥、熟地、牛膝、姜灰、麥門冬、川續斷、北五味。
（婦醫郭懷山方：）治產後惡露不下。
用白芍藥、牛膝、歸尾、玄胡索、澤蘭、紅花、五靈脂。

《萬病回春》：治時行赤白痢疾，腸胃中有風熱邪毒，發熱不退，及時行瘟疫，沿門闔境，皆下痢禁口者，服之神效。
用白芍藥、羌活、柴胡、川芎、枳殼、桔梗、茯苓、薄荷、人參各一錢二分，甘草六分，黃連一錢五分，陳倉米三百粒。
水煎服。
治童男室女，身發潮熱，咳嗽吐痰，夜出盜汗，飲食少進，四肢無力，漸至消瘦，用烏雞丸。

用白芍藥、茯苓、生地黃、當歸、黃耆、人參、白木、黃柏、知母、川貝母、地骨皮、秦艽、沙參、銀柴胡、黃芩各二兩（俱用酒拌，炒），天門冬、麥門冬（俱去心）各四兩（酒煮搗膏）。
前十四味，俱研為細末，配入二冬膏，煉蜜和為丸，梧桐子大，每早晚各食前服，三四錢，白湯送下。
<h3> - 赤芍藥</h3>
味酸苦，性寒，無毒。

陰也降也。
為手足太陰行經藥，入肝脾血分。
王少宇先生曰：其生成、出產未詳。
客云真赤芍藥出直隸，形色未詳。

<u>赤芍藥</u>　瀉肝火，消積血，散瘡瘍之藥也（方氏本草）。
凡目痛赤腫（韋心庵），血脈纏睛，癰瘍腫潰，瘡疹痛癢，或婦人癥瘕腹痛，月經阻滯，或痢疾瘀積，紅紫不清，均可用之。
或云能行血中之滯，止痛不減當歸，原其氣性酸寒，疏肝通滯，解毒氣，散鬱火於血分也。
《外科全爺》：治一切癰疽腫毒。

用赤芍藥、乳香、沒藥、貝母、甘草、白芷、花粉、當歸尾、防風、紫花地丁、金銀花、皂角刺、穿山甲（火煅）各二錢。
共為本，酒調服。
（岺石峰方：）赤眼腫痛。
用赤芍藥、柴胡、龍膽草、連翹、防風、荊芥、甘草。

（薛國球《開元紀事》：）治婦人癥瘕塊痛。
用赤芍藥、玄胡索、木香、乾漆、莪朮、五靈脂、肉桂。
（薛國球《開元紀事》：）　治經阻腹痛，並惡露不行。
用赤芍藥、當歸尾、玄胡索、青皮、五靈脂、肉桂、紅花。

（徐阿媽方：）治赤血毒痢，疼痛不通。
用赤芍藥、當歸尾、木香、大黃（酒炒）、枳殼。
《聖惠方》：治腳氣腫痛。
用赤芍藥、木瓜、蒼朮。

《千金方》：治小便五淋。
用赤芍藥、川牛膝。
《聖濟總錄》：治木舌腫滿塞口，殺人。
用赤芍藥、甘草、蒲黃各等分。

煎水熱漱。
<h3> - 牡丹皮</h3>
味辛香，性溫平，無毒。
入手足厥陰，手足少陽，手足少陰經。

按《本草》、《別錄》諸書，牡丹出巴郡，及漢中、劍南。
今丹、延、青、越、滁、和、宣七州。
其莖梗枯燥，黃白色，長五七寸，大如筆管。
二月生苗，葉似芍藥。

三月開花，有紅黃紫白數色，色狀善變，花瓣止五六頁，五月結子黑色，如雞豆大，此山牡丹也。
大都丹、延以西，及□紏道中尤多，與荊棘無異，土人皆取以為薪。
若劍南及合和、宣州諸處，其花千頁起樓，肉白皮丹，其莖梗柔潤，秋實綠，冬實赤，土人謂之百兩金，長安謂之吳牡丹也。
今俗用者異於此，別有臊氣也。

宗氏曰：牡丹雖有紅黃白紫數種，入藥惟取山中單瓣花紅者，取根皮用。
若人家種植，色豔雖供目好，不堪入藥。
蓋專精於花色者，則力不足於根皮矣。
今市人或以枝梗皮充之，大謬。

閩中生一種牡丹花，夜開晝斂，其根長尺許，皮軟嫩，色紫白，入藥亦可用。
　凡栽牡丹花，根下著白蘞末，可闢蟲，穴中著硫黃末，可殺蠹。
以烏賊魚骨針之，其葉必枯，此物性人不可不知也。
　沈起愚先生曰：此花雖結子，而苗仍附根而生，故曰牡，其花色赤，故曰丹。

<u>牡丹皮</u>　清心，養腎，和肝，利包絡，並治四經血分伏火（時珍），血中氣藥也。
善治女人經脈不通（趙天民稿），及產後惡血不止。
又治衂血吐血，崩漏淋血，跌蹼瘀血。
凡一切血氣為病，統能治之。

蓋其氣香，香可以調氣而行血；其味苦，苦可以下氣而止血；其性涼，涼可以和血而生血；其味又辛，辛可以推陳血而致新血也。
故甄權方治女人血因熱而將枯，腰脊疼痛，夜熱煩渴，用四物，重加牡丹皮最驗。
又古方用此以治相火攻衝，陰虛發熱，且地骨皮，治有汗骨蒸，為腎與三焦用也；牡丹皮，治無汗骨蒸，為腎與心包絡用也，故腎氣丸用之稱善。
此為血中氣藥，調血則氣自和，調氣則血自安者矣。

又按《本經》主寒熱，中風，瘛瘲，驚癇邪氣諸疾，總屬血分為眚。
然寒熱中風，此指傷寒熱入血室之中風，非指老人氣虛，痰厥之中風也，其文先之以寒熱二字，繼之以瘛瘲驚癇可知已。
況瘛瘲驚癇，正血得熱而變現，寒熱又屬少陽所主者也。
牡丹皮，本入血分，涼血熱之要藥。

然能行血，是其專職，雖有和血生血調血之功，必兼大滋養藥乃可。
凡婦人血崩，及經行過期不淨，並忌與行血藥同用。
張潔古先生曰：葉為陽，發生也；花為陰，成實也。
丹者赤色，屬火也，故能瀉陰胞之火，四物湯加之。

治婦人骨蒸，然須與青蒿子、天麥門冬、沙參、地黃、牛膝、龜膠、枸杞、知母之屬，始得其力。
繆仲淳先生曰：神不足者，手少陰也；志不足者，足少陰也，故腎氣丸用之，治神志之不足。
究竟牡丹皮為心經正藥，心主血涼血，則心不熱而陰氣得寧，用之腎經藥中者，陰陽之精，互藏其宅，神志水火，藏於心腎，即身中坎離也，交則陰陽和，而百病不生，不交，則陰陽否而精神離矣。
欲求弗夭，其可得乎。

沈拜可先生曰：按《深師方》用牡丹皮，同當歸、熟地，則補血；同莪朮、桃仁，則破血；同生地、芩、連，則涼血；同肉桂、炮姜，則暖血；同川芎、自芍藥，則調血；同牛膝、紅花，則活血；同枸杞、阿膠，則生血；同香附、牛膝、歸、芎，又能調氣而和血。
若夫陰中之火，非配知母、白芍藥，不能去；產後諸疾，非配歸、芎、益母不能行；又欲順氣疏肝，和以青皮、柴胡；達痰開鬱，和以貝母、半夏；若用於瘍科，排膿托毒，涼血之際，必協乳香、沒藥、白芷、羌活、連翹、金銀花輩，乃有濟也。
善治者，引用在乎臨證通變而已。
<u>集方</u>　治便毒，生於兩腿合縫之間。

用牡丹皮、歸尾、金銀花、天花粉、白芷、赤芍藥各一錢，殭蠶、芒硝各二錢，穿山甲三大片（火燒），大黃三錢，木鱉子五個。
上銼一劑，好酒二碗，煎滾，空心服，渣再煎，隨服，厚被蓋出汗，利一二次即消。
治懸癰生於穀道之前，小便之後，初發甚癢，狀如松子，一月赤腫如桃，遲治則破，而大小便皆從此出，不可治矣。
先服國老湯，不消再服將軍散。

用牡丹皮、大黃、貝母、白芷、甘草、當歸各五錢。
共為細末，酒調服二錢，空心吃。
<h3> - 白芷</h3>
味辛苦，氣溫，無毒。

氣味俱輕，陽也。
為手陽明引經藥。
《別錄》曰：生河東川穀，今仁和筧橋亦種蒔矣。
春生苗，葉葉對生，花白微黃。

入伏後結子，葉乾辛芳，可合香料。
立秋後苗枯，根長尺余，粗細不等。
黃澤者為佳，四條並生者，名喪公藤，勿用。
八月採暴乾，去皮用，近時用石灰拌蒸暴曬，收藏不蛀，並欲色白，不特失其本性，而燥烈之毒最深，痘家、瘍家，用之無忽也。

<u>白芷</u>　上行頭目（江魯陶稿），下抵腸胃，中達肢體，遍通肌膚，以至毛竅，而利泄邪氣，如頭風頭痛，目眩目昏；如四肢麻痛，腳弱痿痹；如瘡潰糜爛，排膿長肉；如兩目作瘴，痛癢赤澀；如女人血閉，陰腫漏帶；如小兒痘瘡，行漿作癢，白芷皆能治之。
但色白味辛，其氣芳香，能通九竅，入手足陽明、手太陰三經，專發陽明表邪為汗，不可缺。
此其所主之病，皆三經之證也。
如頭目昏眩之證，三經之風寒也；眉面口齒之證，三經之風熱也；漏帶瘡瘍之證，三經之風濕也。

白芷具春升發陳之令，潔齊生物，風可以散，寒可以祛，濕可以燥，熱可以清，備治四邪，標本兼宜者也。
第性味辛散，如頭痛麻痹，眼目漏帶，癰瘍諸證，不因於風濕寒邪，而因於陽虛氣弱者，陰虛火熾者，俱禁用之。
方龍潭先生曰：白芷辛溫發散，得紫蘇、乾葛，可以解表間寒邪；得防風、荊芥，可以祛皮膚風疾；得藁本、川芎，可以上行頭目；得天麻、殭蠶，可以追逐面風；得山梔、黃芩，可以清風熱於肌表；得獨活、蒼朮，可以療風濕於四肢；得黃芩、黃連，可以清濕於腸胃；得白薇、白朮，可以除白帶於經年。
至若陽明引經，無升麻、乾葛不能行；腸風泄瀉，無防風、白朮不能土。

<u>集方</u>　《龐氏醫林》：治頭風頭痛，侵目淚出。
用白芷、甘菊、細辛、荊芥、辛荑。
《龐氏醫林》：治老人血虛痰眩，頭風淚出。
用白芷、天麻、膽星、半夏、當歸、熟地、枸杞子。

《聖惠方》：治四肢痿痹，麻木不仁。
用白芷、薑黃、白朮、羌活、牛膝。
《古今醫話》：治癰疽未潰，排膿止痛。
用白芷、連翹、乳香、沒藥、歸尾、甘草、貝母、赤芍藥、穿山甲、皂角刺、金銀花。

（立齋《發揮》：治治癰疽已潰，膿水清稀，胃弱不食。
用白芷、人參、黃耆、肉桂、白朮、木香、砂仁。
（越醫施溥生方：）治乳癰結核。
用白芷、乳香、沒藥、瓜蔞、蒲公英、歸尾。

（女科韋氏方：）治暴赤時眼，腫脹，痛癢。
用白芷、干菊、防風、荊芥、赤芍、柴胡、龍膽草、連翹、草決明。
《女科濟陰錄》：治女人血閉陰腫，寒熱帶下。
用白芷、黃耆、當歸、生地、續斷、香附、牛膝、丹皮。

（沈啟先方：）治痘疹作痛作癢。
用白芷、白芍、防風、甘草。
隨證加入。
（繆氏方：）治十八種風邪。

用白芷、羌活、防風、菊花、胡麻仁、何首烏、蘄蛇。
《醫林集要》：治牙痛。
用白芷、吳茱萸二味。
浸湯漱涎。

（唐瑤方：）治婦人難產，用白芷五錢。
水煎服。
立產。
《外科靈笈》：蝕膿方，用白芷一兩，單葉紅蜀葵根二兩，枯白礬五錢。

俱為細末，黃蠟熔化，入麻油少許，和藥為丸，梧桐子大，空心服十五丸。
俟膿盡，再以他藥，隨證補之。
《夷堅志》：治毒蛇惡蝮傷人，即昏死，傷處腫大如股，少頃遍身皮脹黃黑色。
用白芷八兩，新水調灌。

覺臍中□□然，口出黃水，腥穢逆人，良久消縮，仍以末搽患處。
一人蛇咬腿足，腐敗見白筋，水洗淨，揩乾。
以白芷四兩，膽礬末一錢，麝香少許，研勻摻之，惡水湧出，一月平復。
<h3> - 山柰奈</h3>

味辛甘，性溫，無毒。
入足陽明、太陰、厥陰經。
李時珍先生曰：山柰奈出廣中，人家亦多種蒔。
根葉如姜，作樟木氣。

土人食其根，如食姜云。
切斷暴乾，皮赤肉白。
古之所謂廉姜，恐其類也。
《西陽雜俎》云：柰奈只出佛林國，長三四尺，根大如鴨卵，葉長似蒜薤，中心抽莖甚長，莖端開花六出，色紅白，心赤黃，不結子。

其草冬生夏死。
取花壓油塗身，去風氣。
按此說頗似山柰奈，故附之。
<u>山柰奈</u>　暖中氣，闢寒瘴之藥也（李時珍）。

辛溫而香，去寒暖胃，凡入山行，宜常佩之。
除瘴癘惡氣，治心腹冷病，寒濕霍亂，停食不化，一切寒中諸證，用此宣散中黃之生氣，祛除瘴癘之死氣耳。
<u>集方</u>　《楊氏集簡方》：治心腹冷痛。
用山柰奈、丁香、當歸、甘草等分。

為末，醋糊丸，梧子大，每服五十丸，酒下。
《普濟方》：治一切牙痛。
用山柰奈一錢（麵包煨熟），入麝香一字。
共為末，隨左右噙少許，入鼻內，口含溫滾水，漱去，立效。

《普濟方》：治面上雀斑。
用山柰奈、密陀僧、鷹糞、蓖麻子肉等分。
研勻，以乳汁調之，夜塗旦洗去。
《雲水錄》：醒頭去垢。

用山柰奈、甘松、零陵香各一錢，樟腦五分，滑石五錢。
共為末，夜擦頭，旦篦去，立淨。
<h3> - 藁本</h3>
味辛苦，氣溫，無毒。

氣厚味薄，升也，陽也。
足太陽本經藥。
《別錄》曰：藁本生崇山、西川，及河東、兗州、杭州、江南山谷中。
苗葉酷似白芷，又似芎藭，而稍細。

五月開白花，七、八月結子，根色紫，苗下根上似禾藁，故名藁本。
春月採根曬乾用。
今香料中多用此。
近來市中以芎藭根鬚偽充，其形狀氣味相似也。

細究其莖葉，但芎藭似水芹葉而大，藁本似芎藭，而葉少細爾。
出宕州者佳。
<u>藁本</u>　升陽而發，散風濕，上通巔頂，下達腸胃之藥也（張元素）。
其氣辛香雄烈（祝多士稿），能清上焦之邪，闢霧露之氣（《別錄》），故治風頭痛，寒氣犯腦以連齒痛（元素）。

又能利下焦之濕，消陰瘴之氣，故兼治婦人陰中作痛（《本經》），腹中急疾，疝瘕淋帶，及老人風客於胃，久利不止（瀕湖）。
大抵辛溫升散，祛風寒濕氣於巨陽之經為專功。
若利下焦寒濕之證，必兼下行之藥為善。
凡陽病，頭痛發熱，口渴者；產後頭痛，血虛火炎者；傷寒濕邪，發於春夏者，皆不宜服。

李瀕湖先生曰：藁本乃太陽經風藥，一人病泄，醫以虛治不效，一醫云：風客於胃也，飲以藁本湯而止，蓋藁本能去風濕故耳。
沈則施先生曰：按《廣濟方》治寒邪鬱於足太陽經，頭痛及顛頂痛。
用藁本、川芎、細辛、蔥頭。
（仲景方：）治霧露清邪，中於上焦。

用藁本、木香。
《保幼大全》：治小兒疥癬不愈。
用藁本煎湯浴之，並以浣衣。
《便民小集》：治大人小兒乾白頭屑。

用藁本、白芷等分。
為末，夜擦旦梳，垢自去也。
治乳癰。
用白芷、雄鼠糞各二錢。

共微炒。
為末，用好酒調服。
取一醉立消。
<h3> - 蛇床子</h3>

味苦，性熱，無毒。
乃右腎與命門，手少陽、足厥陰四經氣分藥也。
補足少陰之虛，去足少陰之濕，疏足厥陰之滯，扶命門之衰。
《別錄》曰：生臨淄川穀，及田野墟落間。

三月生苗，高二三尺，葉似蘼蕪，枝上有花頭百餘，同結一窠。
四月開花，白色，結子攢簇，兩片合成，極輕虛似蒔蘿子，亦有細稜。
凡花實似蛇床者，當歸、芎藭、水芹、藁本、胡蘿蔔之類也。
<u>蛇床子</u>　壯陽助陰，養腎命之藥也（甄權）。

暖子臟（王大生稿），起陰器於融和，厚丹田，壯陽元而久健。
其氣味香溫而燥，逐冷痹，利關節，止腰痛，健四肢頑軟痠痛，除婦人冷帶黃白，及陰痿濕癢，陰中腫痛等疾（《日華》）。
凡經久一切虛寒濕閉，氣滯陰霾之病，厥陰隱僻之疴，此藥鼓舞生陽，宣導塞道，不獨補助男子，且能有益婦人（時珍）。
世人舍此，而覓補藥於他品，豈非棄和璞而碔砆　求乎。

然腎家有火，下部有熱者勿用也。
<u>集方</u>　《王自明手集》：治男子陽道不起。
用蛇床子、五味子、菟絲子、枸杞子、冬青子各等分。
和勻，用黑豆煮濃汁拌五子，日曬乾再拌再曬，以五次為度，微炒燥，磨為末，煉蜜丸，梧桐子大，每早服三錢，酒送下。

治婦人子宮寒冷。
用蛇床子為末，水和為丸，如棗核大，綿裹納陰戶中，自然溫也，並服前五子丸，尤善。
《千金方》：治產後陰脫。
用蛇床子蒸熱，盛以絹袋，乘熱熨之。

又以蛇床子五兩，用烏梅十四個煎湯，日洗五六次。
洗方並治婦人陰痛。
《普濟方》：治小兒疳瘡，頭面耳邊連引，流水，癢極，久不愈者。
用蛇床子一兩，輕粉三錢。

共為細末，油調搽之。
治耳內濕瘡。
《全幼心鑑》：用蛇床子二錢，川黃連一錢，輕粉五分。
為末吹之。

《聖惠方》：治冬月喉痹腫痛，不可下藥者。
用蛇床子燒煙於瓶中，口含瓶嘴吸菸，其痰自出。
《方脈正宗》：治白帶因寒濕者。
用蛇床子八兩，山茱萸肉六兩，南五味子四兩，車前子三兩，香附二兩（俱用醋拌炒），枯白礬五錢，血鹿膠（火炙酒淬）五錢。

共為細末，山藥打糊為丸，梧子大，每早空心服五錢，白湯送下。
治白帶因熱者。
蛇床子八兩，山茱萸肉六兩，南五味子四兩，車前子二兩，川黃柏二兩，生地黃二兩，天花粉二兩，白芍藥二兩。
俱用醋拌炒，共為細末，煉蜜丸梧子大。

每早空心服二錢，白湯下。
<h3> - 甘松香</h3>
味甘，性溫，無毒。
入足太陰、陽明經。

李時珍先生曰：產於川西松州。
其味甘香，故名。
《廣志》云：出姑臧涼州諸山，今黔蜀州郡，及遼州亦有。
葉細如茅，引蔓叢生，根極繁密。

八月採根，作湯沐浴，令人體香，用合諸香，可以裛衣。
<u>甘松</u>　醒脾暢胃之藥也（李時珍）。
《開寶》方主心腹卒痛（伍少山稿），散滿下氣，皆取溫香行散之意。
其氣芳香，入脾胃藥中，大有扶脾順氣，開胃消食之功。

入八珍散、三合粉中，治老人脾虛不食，久瀉虛脫，溫而不熱，香而不燥，甘而不滯，至和至美。
脾之陽分用藥也，與山柰奈合用更善。
<h3> - 香薷</h3>
味辛甘，性溫，無毒。

可升可降，陽也。
入足陽明、太陰，手少陰經。
寇氏曰：香薷生山野間，荊湖南北、二州皆有之。
中州人作圃，三月種之，暑月可作蔬食。

四月生苗，葉似茵陳，穗似荊芥，花似水蘇。
其莖方，其葉尖有缺，似黃荊葉而小。
九月開花，色紫作穗，凡四五十房為一穗，香氣清烈可羨。
丹溪氏惟取大葉者。

又有細子細葉者，僅高數寸，葉如落帚，延生臨水附崖，芬芳更甚，即石香葇也。
九月開花著穗時採之更佳。
凡修治，去根留葉，曝乾，勿令犯火氣。
<u>香薷</u>　和脾治水之聖藥也（李時珍）。

主山嵐瘴癘（金山臺稿），寒熱蠱毒，腳氣疝氣，水腫濕熱等證。
又傷暑用之，即消蓄水；霍亂用之，即定煩躁；水腫用之，即行小便。
其辛溫利水，有徹上徹下之效。
甘溫和脾，有撥濁回清之功，所以肺得之，則清氣化行而蘊熱自下；脾得之，則濁氣不幹，而水道流行也。

世醫治暑病，以香薷飲為首藥，凡暑月乘涼飲冷，致陽氣為陰邪所遏，遂病頭疼，發熱，惡寒，煩躁，口渴，或吐或瀉，或霍亂者，宜用此藥。
以發越陽氣，散寒和脾可也。
若飲食失節，飢餓傷脾之人；或大暑行途，赤日負重¹人；或勞傷氣力，房帷斫喪之人；如傷暑邪，大熱大渴，汗泄如雨，煩躁喘促，或吐或瀉者，乃內傷勞倦受熱之證，必用清暑益氣湯、人參白虎湯、桂苓甘露飲之類，以清火益元可也。
然中熱不吐瀉者，宜人參白虎湯；吐瀉者，亦宜桂苓甘露飲。

若用香薷之藥，是重虛其表而又濟之以熱，大謬矣。
蓋香薷乃夏月解表之藥，表無所感而中熱為病，何假於此哉。
誤用，則損伐表氣，戒之。
今人但知暑月宜用香薷飲，不問有病無病，在表在裡，或虛或實，或陰或陽，概用此飲。

謂能闢暑，互相傳服，強壯無病者倖免，而氣虛有他病者，蒙害多有不覺，且其性溫善湧，熱飲反至吐逆。
苟明此理，則香薷可用不可用，無誤也。
邵行甫先生曰：暑與熱，同義而異名。
中暑，即中熱也。

何分之有？歷代醫家，乃有中暑、中熱之分，吾不知其所謂。
假如道中行人，酷日趲程，野中農夫，暄天勞力，津竭汗盡，咽喉如燒，飢未得食，渴未得飲，勞未得息，卒然昏冒，不省人事，身體發熱，名為中熱，雖謂之中暑亦可也。
至於素享富貴之人，其性不耐寒暄，每至暑月，即池亭水閣以安其身，浮瓜沉李以供其口，環冰揮扇以祛其熱，藤簟竹床以取其涼，炎蒸不來，清風滿座，內有伏陰，外受涼氣，汗不流而肌理密，陰愈侵而陽不發，卒然昏眩，寒熱交作，嘔吐腹痛，乃為夏月感寒，非中暑也。
法當溫以理其中，辛以散其表，不可執中暑之說，而用治暑之劑也。

宜以生薑、蔥白、木香、陳皮、羌活、紫蘇之類。
<u>集方</u>　（南僧《南玉傳》：）治嵐蒸瘴氣，寒熱或蠱毒脹滿。
用香薷四兩，厚朴（姜水炒）、大腹皮（酒洗）各一兩。
俱炒燥，為末，每服三錢，白湯煎服。

得吐即解。
（南僧《南玉傳》：）治暑熱受寒濕，因食水果油膩等物，隨病腳氣，或疝氣。
用香薷一兩，橘核、厚朴、檳榔、木瓜、小茴香、蒼朮各八錢。
共為末，每服三錢，白湯送下。

腳氣、疝氣兼治。
（單瑞雪方：）治陰霍亂，吐瀉不止，惡寒不渴，手足厥逆。
用香薷一兩，木香、肉桂、人參各三錢。
共為末，每服三錢，生薑湯下。

（單瑞雪方：）治熱霍亂，大熱大渴，煩渴引飲。
用香薷一兩，川連、滑石各三錢。
共為末，每服二錢，白湯下。
《外臺秘要》（以下共三方：）治水病浮腫。

用香薷八兩，車前二兩，茯苓三兩。
共為末，白湯調，冷服三錢。
治暴水、風水、氣水，通身浮腫。
用香薷一斤。

熬爛去渣，再熬成膏，加白朮末八兩，和丸梧子大，每服一錢，白湯下。
服至小便通利為效。
治水腫。
以香薷為君，當同人參、苓朮、木瓜、陳皮、白芍藥、車前子良。

《和劑局方》：治一切傷暑或暑月臥濕當風，或生冷不節，真邪相干，便致吐利，或發熱，頭痛體痛，或心腹痛，或轉筋，或乾嘔，或四肢逆冷，或煩悶欲死。
用香薷二兩，厚朴（薑製）、扁豆（微炒）各一兩，川黃連五錢（炒）。
水五大碗，煎二碗，頓冷服。
立效。

香薷飲，有十味者，有六味者，有加黃連者。
雖同為祛暑之藥，然脾胃腎，俱虛之人，當以十味者為淮，除有肺熱咳嗽病者，去人參、白朮、黃耆。
《肘後方》：治心煩，脅痛連胸欲死者。
用香薷搗汁二升。

服。
《聖濟錄》：治鼻衄不止。
香薷研末水調服，一二錢。
《千金方》：治口臭，以香薷一把，煎汁含之。

《衍義》云：治霍亂，香薷不可缺，用之無不效。
<h3> - 藿香</h3>
味辛，性溫，無毒。
氣厚味薄，可升可降，陽也。

入手足太陰經。
劉禹錫先生曰：藿香生海邊國，及交趾、九真、武平、興古諸國，今嶺南亦有之。
一月宿根再發，亦可子種。
苗似都梁，方莖叢生，中虛外節，葉似荏蘇，邊有鋸齒。

七月作穗，開花似蓼，房似假蘇，子似茺蔚。
五、六月未作穗時，採莖葉曝乾，甚芳香。
古人用藿葉，為能敷布宣發，後世因藿葉多偽，並枝莖用之。
今枝莖尤多偽耳，市家鄉攙棉花葉、茄葉偽充，不可不擇。

<u>藿香</u>　溫中快氣（玉好古），開胃健脾之藥也（張元素）。
然性味辛溫（王嘉生稿），稟清和芬烈之氣，故主脾胃，進飲食，闢穢氣為專用。
凡嘔逆噁心而泄瀉不食，或寒暑不調而霍亂吐利，或風水毒腫而四末虛浮，或山嵐蠱瘴而似瘧非瘧，或濕熱不清而吞酸吐酸，或心脾鬱結而積聚疼痛，是皆脾肺虛寒之證，非此莫能治也。
故海藏氏治寒痹於三焦，溫肺理脾，和肝益腎，意在斯歟。

但氣味辛熱，雖能止嘔，治吐逆，若病因陰虛火升作嘔者，或胃熱作嘔者，或少陽溫病熱病作嘔者，或陽明胃家邪實作嘔，並作脹作瀉諸證，並禁用之。
葉正華先生曰：芬芳藿烈，定寒暑二氣，交發為祟，並中惡容忤，變亂於俄頃，致反正氣者，乃可立定，命名曰藿者以此。
入烏藥順氣散則理肺，入黃耆四君子湯則理脾，入正氣散治傷寒在表之邪，入桂苓甘露飲治中暑，安吐瀉也。
<u>集方</u>　《經效濟世》：治氣逆不和，升降諸氣。

用藿香葉一兩，香附子四兩。
俱炒燥，為末，每服一錢，白湯調服。
《方脈大全》：治陰寒吐瀉，並傷生冷者。
用藿香葉一兩，廣陳皮五錢，丁香三錢。

俱研細末，白湯調下。
《經驗方》：治暑月吐瀉。
用藿香葉五錢，滑石三錢。
俱研細末，白湯調，冷服。

《聖惠方》：治胎氣不安，氣不升降，嘔吐酸水。
用藿香葉、香附、甘草各二錢，廣陳皮一錢。
共為末，每服二錢，白湯下。
《摘玄方》：治口臭。

用藿香葉煎湯，時時噙漱。
<u>續補集方</u>　治久瘧久痢不止。
用藿香、甘草、人參、茯苓、半夏、陳皮、厚朴、當歸、草果仁、白朮、川芎各一錢，烏梅二個，白芍藥一錢五分。
水煎服。

瘧疾熱多，加柴胡、黃芩各一錢；寒多，加官桂七分，乾薑一錢；汗多，加白朮、黃耆、知母各一錢；口渴，加麥門冬、天花粉各一錢五分；胸中脹悶，加青皮、砂仁各八分。
痢疾腹痛，加枳殼一錢，木香五分；痛甚，加川黃連一錢；不食，加麥芽、神麯各二錢；其加減大略，瘧痢兩可互用。
此方系龔雲林先生常用，便手得效者，故借而錄之。
<h3> - 蘭草</h3>

味苦辛，性平，無毒。
入手足太陰經。
（又名孩兒菊。）
藏器陳氏曰：蘭草、澤蘭一類二種也。

俱生水澤旁下濕地，南北江浙皆有。
二月宿根生苗成叢，綠而微紫，莖微方，節短而葉有毛者，為澤蘭，非蘭草也。
若莖微圓節長，葉對節生，面光而邊有歧者，是蘭草，非澤蘭也。
蘭草高三四尺，入九月後漸老，枝頭成穗，作花紅白色，如雞蘇花，久之花瓣轉白，絨裂如球，球中有子一粒，絨著子上，色黑味苦，臭香氣烈。

《禮記》佩悅蘭茝，《楚辭》紉秋蘭以為佩，《西京雜記》藏衣書中闢蠹，皆此二蘭也。
李時珍曰：《離騷》言其綠葉紫莖素枝，可紉可佩可藉可膏可浴。
《鄭詩》言秉蘭，風俗通言尚書奏事，懷香握蘭。
《禮記》言諸侯贄薰，大夫蟄蘭。

《漢書》言蘭以香自燒也。
非若江浙之幽蘭，葉如麥冬而春花；福閩之蕙蘭，葉如菅茅而秋花者也。
如幽蘭、惠蘭，有葉無枝可玩，而不可紉佩，如若秉握藉浴膏焚，何所得耶。
古之蘭草必花葉俱香，而燥濕不變，故可刈佩。

今之幽蘭、蕙蘭，但花香而葉乃無氣，質弱易萎，不可刈佩，必非古人所用甚明。
古之蘭，系蘭草、澤蘭，今之蘭，是幽蘭、蕙蘭，而似麥冬，似菅茅者明矣。
熊太古言世俗之蘭，生於深山窮谷，決非古時水澤之蘭也。
<u>蘭草</u>　芳香馥郁，開鬱行氣，利水道之藥也。

本草謂殺蠱氣，闢不祥，除胸中痰癖等證。
實取其苦辛以散結滯，芳香以除穢惡，行氣通竅，清肺消痰者也。
又東垣氏謂能生津液，止消渴，潤肌肉，養營氣，皆取辟邪氣以全真氣故也。
又按，《素問》云：五味入口，藏於脾胃，以行其清氣。

津液在脾，令人口甘，此肥美所發也。
設其氣不能上溢，轉為消渴，治之以蘭，除陳氣也。
陳氣既除，新液自生，何消渴痰癖蠱氣之病有焉。
今人不恆用之，實缺典也。

<u>集方</u>　（張三丰方以下共五首：）治蠱氣。
用孩兒菊莖葉搗汁一鍾，生白酒清辰送。
治天時瘟疫癘氣。
用孩兒菊取葉塞鼻，穢氣不染。

治胸中痰癖成積。
用孩兒菊，取葉日乾，每早煮湯代茶飲。
治胃氣不開。
用孩兒菊葉（日乾）、藿香、枇杷葉、石斛、竹茹、橘紅各等分。

水煮服。
治噎膈將成，能下氣開鬱。
用孩兒菊葉、白豆蔻、真鬱金、真蘇子、蘆根。
共煮汁，磨沉香數分。

每日飲之愈。
《聖惠方》：治消渴不止。
用孩兒菊、天花粉、川黃連、麥門冬、竹葉。
煮湯，和蘆根汁服。

（唐瑤方：）治食牛馬肉毒，能殺人。
速用孩兒菊連莖葉根，水淨，煮湯服即解。
十仙靈應散治男子陰濕陽痿，每逢不舉。
用孩兒菊一兩，黑附子、蛇床子、紫梢花、水菖蒲、白芷、海螵蛸、木鱉子、丁香各二錢，樟腦一錢五分。

共為末，每用五錢，水五碗，煎三碗，溫洗陰囊並濕處，日洗二次，留水溫洗，多洗更好。
治鼻不聞香臭。
用孩兒菊（曬乾）、羌活、獨活、升麻、白芷、防風各一錢，黃耆、川芎、白朮、人參、當歸各二錢，甘草川椒各六分。
加黑棗三個，水煎服。

鼻淵者，膽移熱於腦，本方加辛荑、薄荷、連翹，去人參。
<h3> - 澤蘭</h3>
味苦甘，性溫，無毒。
陰中之陽。

入足厥陰、太陰經。
（又名都梁香。）
《別錄》曰：澤蘭，生汝南諸大澤旁，故名。
出土便分枝梗，荊南、嶺南、徐、隨、壽、蜀、梧州河中、江浙等處皆有。

二月生苗，高二三尺，莖方節青紫色，作四稜，葉生相對，如菊葉而尖長，微有香，枝葉間微有白毛，七月作蕊，色純紫，作花色紫白，根色青紫，與蘭草同類異種。
故蘭草為大澤蘭，澤蘭名小澤蘭也。
但蘭草生水旁，葉光潤，根小紫。
五、六月盛，而澤蘭生水澤中，及下濕地，葉尖微有毛，不光潤，方莖紫節，此為異耳。

陶氏曰：多生濕地，葉微香，可煎油潤髮，及作浴湯。
今山中有一種甚相似，葉但不甚香，既云澤蘭則山中出者為非，市家多采出售，不可不辨。
又壽州出者，微香而無花。
<u>澤蘭</u>　活血氣，通關節，消水腫之藥也（《日華》）。

治產後宿血積血（陳一齋稿），而癥瘕積聚，或產後血阻，而內衄上攻，或大腹水氣，而面目虛腫，或水留骨節，而痿痹不通，或肝鬱成勞，而羸瘦虛怯，或脾滯面黃，而舉動艱難。
凡血氣留滯等證，用澤蘭推陳致新，不傷元氣，為婦人方中要藥。
李氏云：其氣香而溫，其味辛而散。
脾喜芳香，肝喜辛散。

脾氣舒，則三焦通利而正氣和；肝鬱散，則營衛流行而病邪解矣。
總其泄熱和血，行而兼補之功也。
蘭草走氣道，故能利水道，除痰癖，殺蠱辟惡而為消渴良藥。
澤蘭走血分，故能消瘀血，去癥瘕，治水腫而為婦人珍方。

一類二種，功用少殊。
繆仲淳先生曰：苦能泄熱，甘能和血，專入血分，攻擊稽留。
其主水腫者，乃血病化為水之水，非脾虛停濕之水也。
若脾虛土敗成水腫者，寧敢輕投。

根色紫黑，名為地筍，與粟根相同，通血脈利九竅，止產後腹痛，產婦可作蔬菜食之。
婦科方中有澤蘭湯丸，用之甚多，除婦人產後，他用甚少。
沈則施先生曰：按古書云，二蘭須要辨識明白。
大澤蘭，即蘭草，名孩兒菊也，莖葉皆圓，根色青黃，能生血調氣，養營氣；小澤蘭，即澤蘭，名都梁香也，莖方，葉斑根尖，能破血通積。

但二蘭形色有殊，用治迥別。
<u>集方</u>　（張文仲《備急方》：）治產後水腫。
用澤蘭葉、漢防己等分。
為末，每服二錢，醋湯下。

（《產寶》方：）治產後惡露不盡，少腹作痛，俗名兒枕。
用澤蘭葉（炒）、黑豆（炒）、乾薑、當歸、川芎、熟地、牛膝、益母葉、五靈脂、蒲黃、香附等。
冬寒加肉桂；如內熱虛勞人，去肉桂、五靈脂，加鱉甲膠、麥門冬、沙參；虛極，加人參、耆、術。
《子母秘錄》：治小兒蓐瘡。

用澤蘭搗爛敷之。
《集簡方》：治產後陰腫翻。
用澤蘭葉四兩。
煎湯薰洗，二三次，即安。

治心胃作痛，嘔吐發熱，胃脘有寒痰食氣也。
用澤蘭二錢，乾薑、良薑、官桂各一錢，蒼朮、木香、茴香、枳殼、砂仁、香附、玄胡各二錢。
俱醋炒，加蔥頭五個，水煎服。
痛甚，加乳香、沒藥；四肢厥逆，脈沉伏，加製附子；

如心胃痛，日久不止，胃中有鬱熱也，本方去乾薑、良薑、木香，加黑山梔、川黃連、黃芩、甘草；如痛久，連胸膈背脅，或有死血積滯，或吐血強止，內有蓄積，心胃作痛者，前方加當歸、桃仁數錢，韭菜汁一鍾，和服；如有蟲積，前方加烏梅五個，花椒三錢；如痛久不愈，服辛熱藥過多，太陽結燥，宿垢不行者，前方去乾薑、良薑，加酒製大黃二錢。
一人久患心胃痛，經年不愈，吳醫沈心田用澤蘭、人參、製附子各一錢五分，黃連五分，烏梅二個。
一服即止。
<h3> - 益智子</h3>

味辛，性熱，無毒。
可升可降，陽也。
入手足少陰，手足太陰四經。
陳氏曰：益智子，出崑崙國，及交趾。

今嶺南州郡往往有之顧微《廣州記》云：葉似蘘荷，長文余，根上有小枝，高七八寸，無花萼。
另作葉如竹箭，子從心出，一枝有十子叢生，形如小棗，核黑皮白，核小者佳。
含之能攝涎穢，或四破去核，取外皮蜜煮為棕，味極辛美，晉人稱益智粽，即此是矣。
《草木狀》云：益智子，三月連花著實，五、六月方熟，子如筆頭，兩頭尖，長七八分，雜五味中，飲酒芬芳，亦可鹽曝，及作粽食。

顧微言無花者誤矣。
今之益智子，形如棗核，皮及仁，皆如草豆蔻云。
李時珍先生曰：脾主智，此物能益脾胃，故名，與龍眼名益智義同。
一說海南產益智子，花實皆長穗而分為三節，觀其上中下節，以候歲早中晚，禾之豐凶，大豐則皆實，小豐則半實，大凶皆不實。

然罕有三節並熟者。
<u>益智子</u>　養胃抉脾（東垣），溫中暖腎（王好古）之藥也。
蓋脾土之為性（詹中環稿），得芳香高暢則行，遇鬱閉卑寒則塞，又脾為倉廩之司，胃為水穀之海，胃主受納，脾主消導，一納一消，運行不息，則心脾肺腎，遞相滋生，皆藉脾土之氣以榮養也。
不善調理者，飲食失節，寒熱不調，則脾胃受病矣。

益智辛香溫達，使鬱結宣通，陰退陽行，古方進食開胃藥中，必用益智，為其於土中能益火故耳。
觀《開寶》方能安神益氣，乃養心肺之陽也，通利三焦，乃調諸氣之滯也。
若遺精，若虛漏，若小便餘瀝諸病（藏器），用此辛香溫清之性，乃固之、澀之、止之之意也。
然施於老人陽虛，命門火衰，脾腎虛冷者合宜。

若少壯火盛陰虛，龍火方熾而為遺精，為虛漏，為小便餘瀝者禁之。
王紹隆先生曰：經言心藏神，肝藏魂，肺藏魄，腎藏志。
然四臟各守神則一，而獨脾舍神有兩，曰意與智也。
然意者，脾土之體智者，脾土之用，能益脾土之體用，故名益智云。

《日華子》謂客寒犯胃，嘔吐自利，胃衰脾冷，食飲不入，腸腑氣陷，大便久滑，腎氣衰虛，遺精虛漏，小便餘瀝。
蓋脾腎以陰為體，以陽為用也。
此藥味辛氣溫，功齊火熱，故能養胃抉脾，溫中暖腎者以此。
若與參、耆、苓、術並用，培補土元，與鹿茸、枸杞、肉桂同用，添續陽髓，有何精遺瀝漏之不止乎。

劉默齋先生曰：益智，辛溫，陽藥也。
主君相二火之正氣，入脾肺腎三經。
在四君子湯，則入脾；在集香丸，則入肺；在鳳髓丹，則入腎。
三經而互有子母相關之義。

<u>集方</u>　《醫林鴻寶》：治脾腎虛弱，胃敗不能飲食。
用益智子、人參、黃耆、白朮、砂仁、廣陳皮、穀芽。
《醫林鴻寶》：治心虛神怯，睡中多魘夢。
用益智子、人參、川黃連、姜半夏、酸棗仁、石菖蒲、白茯苓、柏子仁、白朮、當歸身、硃砂、羚羊角各等。

共為末，每睡時服二錢，燈心湯下。
《醫林鴻寶》：治老人腎陽不固，無故遺精，或滑泄，或小便後時時滴瀝，或白濁。
用益智子、人參、鹿茸、枸杞子、肉桂、附子、懷熟地、麥門冬、赤石脂、龍骨、牡蠣粉各等。
共為末，蜜丸，梧桐子大，每早晚各服三錢，白湯下。

或少年人，本元虛冷無陽者，亦可用此，不在禁例。
（朱氏方：）治小便頻數，脬氣不足也。
用益智子（鹽炒，去鹽）、臺烏藥（炒）各等。
共為末，山藥粉，打糊為丸，梧子大，每早服三錢，白湯下。

治客寒犯胃，嘔吐自利。
用益智子倍用，吳茱萸（湯泡二次）、肉桂、木香、白朮、蒼朮各等。
俱微炒燥，為末，每早晚各服三錢，好酒下。
（韋氏方：）治腹脹忽瀉，日夜不止，諸藥不效，此氣脫也。

用益智子二兩。
濃煎飲之立愈。
（陳月坡雜說：）治勞形勞神，脾腎心氣久傷，或傷飢失飽，飲食失節，用資生丸，或歸脾湯。
方中倍加益智子，大效。

（胡氏《濟陰方》：）治崩血大沖，或吐血盈盆。
用人參一兩，益智子五錢。
濃煎冷服，立止。
<u>續補集方</u>　《方脈正宗》：治痰飲、濕熱、火鬱，三者滯於胃口，為嘈雜病者。

用益智子、半夏、陳皮、茯苓各一錢五分，甘草七分，黑山梔、黃連、黃芩、厚朴、砂仁、香附子、白豆仁各一錢，麥芽三錢，加生薑二片，食鹽一分。
水煎服。
《方脈正宗》：治胃虛有寒痰成噯氣者。
用益智子、乾薑、肉桂、半夏、陳皮、人參、白朮各二錢，甘草七分。

俱用酒拌炒，水二碗，煎一碗，溫和服。
有挾火鬱者，即本方加薑汁炒黃連一錢。
《萬病回春》：治婦人噯氣，胸緊連十餘聲不盡，噯出氣，心頭略寬，不噯即緊，是火挾氣鬱也。
用益智子、莪朮、檳榔、青皮、瓜蔞仁、蘇子各一兩，黃連（薑汁炒）二兩，枳實（麩炒）、黑山梔、香附（醋拌炒）各四兩。

共為細末，水發為丸，梧子大，每早晚各食後服三錢，白湯送下。
<h3> - 高良薑</h3>
味辛，性大熱，無毒。
純陽，浮也。

入足太陰、陽明經。
陶氏云：此姜始出高良郡，故名。
今嶺南諸州，浙、閩諸處，及黔蜀，皆有之。
春末始發葉，叢生，葉瘦如碧蘆，未開花先抽一杆，有大籜包之，籜拆花見，一穗數十蕊，淡紅鮮妍，如桃杏花蕊，重則下垂如葡萄，又如火齊瓔珞，及剪綵鸞枝之狀，有花無實，不與草豆蔻同種。

每蕊有兩瓣，相併，如比目連理也。
蘇氏曰：出嶺南者，形大虛軟；出江左者，細緊，亦不甚辛，其實一也。
二、三月採根，形氣與杜若相似。
春生莖葉，如山姜，莖高一二尺，花紅紫色，如山姜花，結子名紅豆蔻。

<u>高良薑</u>　祛寒濕，溫脾胃之藥也（李東垣）。
《別錄》方（梅高士稿），主冬月卒中寒冷，陰寒霍亂，腹痛瀉利，及胃寒嘔吐，山嵐瘴瘧，逆冷諸證。
若老人脾腎虛寒，泄瀉自利，婦人心胃暴痛，因氣怒，因寒痰者。
此藥辛熱純陽，除一切沉寒痼冷，功與桂附同等，苟非客寒犯胃，胃冷嘔逆，及傷生冷飲食，致成霍亂吐瀉者，不可輕用。

如胃熱作嘔，傷暑霍亂，火熱注瀉，心虛作痛，法咸忌之。
葉正華先生曰：古方治心脾疼，多用良薑，寒者，與木香、肉桂、砂仁同用至三錢；熱者，與黑山梔、川黃連、白芍藥同用五六分。
於清火藥中，取其辛溫下氣，止痛有神耳。
若治脾胃虛寒之證，須與參耆半術同行尤善，單用多用，辛熱走散，必耗沖和之氣也。

<u>集方</u>　《外臺秘要》：治冬月中寒，霍亂吐利，逆冷不溫。
用高良薑一兩，酒半升，煮滾，五六沸，頻頻服。
《聖惠方》：治胃寒嘔吐，並治泄瀉逆冷不溫。
用高良薑、白豆蔻、白朮各五錢，黑大棗五枚（煨）。

水二大碗煎七分服。
（丹溪方：）治山嵐瘴瘧，兼吐瀉逆冷者，用高良薑、草果仁（炒）、薑製半夏、厚朴、蒼朮（炒）各三錢，烏梅三枚。
煎服。
《脾胃論》：治老人虛寒多瀉。

用高良薑、補骨脂、乾薑、於白朮各三錢，炙甘草五分，人參二錢。
水煎服。
（李氏《集驗方》：）治脾虛寒瘧，寒多熱少，飲食不思。
用高良薑（切片、麻油拌炒）、炮姜各一兩。

共為末，每服五錢，用豬膽汁調成膏，臨發時熱酒沖服，立驗。
（王氏《百一選方》：）治風牙腫痛。
用高良薑三錢，全蠍一個（焙）。
共為末，搽之，吐涎，以鹽湯漱口，立效。

《方脈正宗》：治一切滯氣，心腹脹悶疼痛，脅肋脹滿，嘔吐酸水痰涎，頭目眩暈，並食積酒積，及米穀不化，或下利膿血，大小便結滯不快，或風壅積熱，口苦咽乾，涕唾稠黏，此藥最能推陳致新，散郁破結，活血通經，治氣分之聖藥也。
用高良薑、檳榔、黃連、木香、枳殼、青皮、莪朮各一兩，黃柏二兩，香附、大黃各三兩。
俱用酒拌炒，磨為細末，加黑牽牛頭末四兩，水發丸如梧桐子大，每服一錢五分，臨臥時淡薑湯送下，以利為度。
治小兒上吐下瀉。

用高良薑、人參、白朮、茯苓、藿香、木香、甘草、肉豆蔻各七分。
水煎服。
<h3> - 肉豆蔻</h3>
味辛，性溫，無毒。

入足太陰，手陽明，足陽明經。
陳氏曰：肉豆蔻，即肉果。
生崑崙及大秦國，中國無之。
今嶺南人得種，種蒔矣。

春生苗，夏抽莖，開花結實，酷似草豆蔻，皮肉之顆則不同。
其顆外有皺紋，內有斑纈紋，宛似檳榔，紫白相間，以油色肥實者佳，枯白瘦虛者劣。
修制：用麥面熱湯和搜，團裹其實，糠火中煨熟，去面用。
<u>肉豆蔻</u>　暖胃消食（《開寶》），止泄瀉（李珣）之藥也。

凡病寒中積冷（冷庵稿），陰寒霍亂，嘔吐涎沫，心腹脹痛，中惡冷氣，大腸滑泄，及小兒胃寒，乳食不消，或吐乳，或下瀉諸證，此藥其氣芳香，其味辛烈，其性溫散，故入理脾胃藥中，療寒滯為要劑，為和平中正之品。
運宿食而不傷，非若枳實、萊菔子之有損真氣也。
下滯氣而不峻，非若香附、大腹皮之有泄真氣也。
止泄瀉而不澀，非若訶子、罌蓿殼之有兜塞掩伏而內閉邪氣也。

《日華子》稱為寒可散，邪可逐，滯可行，泄可止，實可寬，虛可補，斯言厥有義哉。
如大腸素有火者，中暑熱氣火之邪，熱泄暴注者，濕熱積滯方盛，痢疾初起者，皆不宜用。
沈則施先生曰：肉果溫中補脾，而兼運化，治傷食瀉利，大有殊效。
<u>集方</u>　（學生所陳氏方：）治腎泄及冷泄。

用肉果（麵裹煨熟）、砂仁、人參、補骨脂、吳茱萸、北五味子。
（甄氏方：）治胃氣不和，宿食不消，新食不進，大便久瀉。
用肉果、砂仁、厚朴、人參、白朮、紅曲、麥芽、穀芽、藿香、廣陳皮。
《百一選方》：治冷痢久不止，腹痛不能食。

用肉果一兩，去皮，米醋和麵裹煨，搗細，粗紙內去油為末，每用一錢，米湯下。
（李氏方：）治陰寒霍亂吐利。
用肉豆蔻麵裹煨，研去油，為末，冷薑湯調服一錢。
公子登席散，用肉豆蔻去油，為末，棗肉為丸，服一二錢，砂仁湯下。

其開胃進食，消導之功烈矣。
《百一選方》：治久瀉不止。
用肉豆蔻（煨熟、去油）一兩，熟附子五錢，木香二錢。
棗肉丸，米湯下二錢。

《全幼心鑑》：治小兒泄瀉。
用肉豆蔻（火煨去油）六錢，乳香二錢（生薑五片，同炒黑色，去姜）。
研為膏，丸如綠豆大，每量大小，米飲下。
《廣筆記》：脾腎雙補丸治天明腎泄。

用肉豆蔻、車前子各十兩，人參、蓮肉、菟絲子、北五味、山茱萸肉、補骨脂、巴戟天、懷山藥各一斤，廣陳皮、縮砂仁各六兩。
俱炒燥黃為末，餳糖為丸，如綠豆大，每服五錢，早晚各食前服。
如元虛而有火者，或火盛肺熱者，俱去人參、肉豆蔻、巴戟天、補骨脂。
無錫秦公安患中氣，虛不能食，食亦難化，時作泄瀉，胸膈不寬。

一醫誤投青皮、枳、樸等破氣藥，下利完穀不化，面色黯白，仲醇即用脾腎雙補丸，一料而愈。
一人患泄瀉，凡食一應藥粥蔬菜入喉，覺如針刺，下咽即辣，因而滿腹絞辣，隨覺腹中有氣，先從左升，次從右升，氤氳遍腹，即欲登廁厠，彈響大泄，糞門恍如火灼，一陣方畢，一陣繼之，更番轉廁厠，逾時方得離廁厠。
諦視所泄，俱清水，盈器白脂，上浮藥粥，及蔬菜，俱不化而出，甚至夢中大泄，了不收攝，諸醫或云停滯，或云受暑，或云中寒，百藥雖投，竟如沃石，月餘大肉盡脫，束手待斃。
診其脈洪大而數，知其為火熱所生，以川黃連三錢，白芍藥二錢，甘草八分，水煎一服即止。

<h3> - 草豆蔻</h3>
味辛甘苦澀，性熱，無毒。
浮也，陽也。
入足太陰、陽明經。

《別錄》曰：草果，生南海，及交址。
今嶺南皆有之。
苗似蘆葉，似山薑、杜若，根似高良薑，氣如樟木香。
二、三月開花作穗，房生於莖下，嫩葉卷之而生，初如芙蓉花，微紅，穗頭深色，其葉漸廣，花漸出，而色漸淡，亦有黃白色者，南人多采花以為果，尤貴。

其嫩者，並穗入鹽淹，疊疊作朵，不散，又以木槿花同浸，欲其色紅爾。
其結實，至秋成殼而堅，秋方老，殼方黃，若龍眼而銳，皮谷厚，有稜如梔子稜，無鱗甲，皮中子連綴，如白豆蔻多粒。
夏月熟時，採之暴於，入劑，剝谷取子用。
李氏曰：草豆蔻、草果，雖是一物，細分辯，微有不同，今建寧所產草豆蔻，大如龍眼，而形微長，其皮黃白，薄而有稜峭，其仁大如縮砂仁，其氣辛香而和。

滇廣所產草果，長大如訶子，其皮黑厚而稜密，其仁粗而味辛，臭如斑蝥之氣。
廣人取生草豆蔻，入梅汁鹽漬令紅，暴乾薦酒。
其初結小者，名鸚哥舌，元朝飲膳，皆以草豆蔻為上供。
南人復用一種山姜，實偽充草豆蔻，其形圓而粗，氣味辛猛而不和，不可不辨。

凡入藥用，須取蒂帶皮連仁者，打碎，微炒黃，再杵細用之。
<u>草豆蔻</u>　和中暖胃，消宿滯之藥也（李東垣）。
專主中膈不和（何其玉稿），吞酸吐水，心疼肚痛，泄瀉積冷，凡一切陰寒壅滯之病，悉主治也。
其功用與白豆蔻相同，白者，入脾胃，復入肺經，行氣而又有益氣之妙；草者，僅入脾胃二經，長於利氣破滯而已。

<u>集方</u>　《方脈正宗》：治傷寒濕暑氣，或停積水果、油膩、魚、面、酒、茶，一切外感內傷，瘧痢瘴氣，為嘔吐，為痞脹，為噫噦諸證。
用草豆蔻五錢，蒼朮、厚朴、陳皮、甘草各三錢。
俱炒燥，研細末，每早晚各服三錢，濃煎薑湯調下。
<h3> - 草果仁</h3>

味辛苦澀，性熱無毒。
浮也，陽也。
入足太陰、陽明經。
陳廷採先生曰：生閩廣，長大如荔枝，其皮黑厚，有直紋，內子大粒成團。

凡入劑取子銼碎用。
但其氣燻人最辛烈。
夏月造生魚鱠，每多用此釀成，故食饌大料方中，必仗此為要品也。
<u>草果仁</u>　治脾胃寒濕，逐瘴癘之藥也（方龍潭）。

蓋脾胃喜溫而惡寒（費五星稿），喜燥而惡濕，喜利而惡滯，喜香而惡穢。
草果氣味香辛而熱，香能達脾，辛能破滯，熱能散寒與濕，故凡濕鬱於中，胸滿腹脹，濕積於脾，吞酸吐酸，濕聚於胃，嘔吐噁心，濕蒸於內，黃疸黃汗，是皆濕邪之為病也。
又有避暑受涼，而為脾寒瘴瘧，或中寒感寒，而為腹痛吐利，或食瓜桃魚腥生冷，而為冷積泄瀉，是皆寒與濕之為病也，用草果並能治之。
又思東南土地卑下，每多山嵐霧瘴，又因飲啖魚腥水果，酒茶粉面，脾胃常多寒濕鬱滯之病，故服食草果與之相宜。

或云草果治濕之功大，治脾之效速，常與知母同用，治瘴瘧寒熱有驗。
蓋草果治太陰獨勝之寒，知母治陽明獨勝之熱，正以一陰一陽合用，無偏勝之虞也。
但草果性熱味辛，本是祛寒散濕，破滯消食除瘴之藥，凡瘧疾由於陰陽兩虛，不由於瘴氣者；心痛胃脘痛，由於火而不由於寒濕飲食瘀滯者；泄瀉暴注，口渴，由於暑熱，不由於魚腥生冷傷者；痢疾赤白，後重裡急，小水不利，因作脹滿，由於暑氣濕熱，不由於暑氣濕寒者，皆不當用，用之增劇。
繆仲淳先生曰：草果仁，能消一切宿食，開拓中焦滯氣，敵人參養胃湯配之。

《藥性論》云：草果仁單用，能主一切冷氣。
李時珍先生曰：草果治病，取其辛熱浮散，能入太陰、陽明，除寒燥濕，開鬱化食之力而已。
葉正華先生曰：草果辛溫，能散滯氣，膈上冷痰，若明知身受寒邪，口食冷物，胃脘作疼，方可溫散，用之捷如影響。
或濕痰鬱結者亦效，若熱鬱者不可用，必用梔子之劑。

<u>集方</u>　《濟生方》：治氣虛癉瘧，寒多熱少，或單寒不熱，或大便泄而小便多，不能食者。
用草果仁二錢，熟附子一錢，生薑七片，黑棗三枚。
煎服。
（唐公略《袖珍方》：）治脾胃兩虛，虛寒泄瀉。

用草果仁、大茴香、吳茱萸（湯泡三次）、補骨脂、胡盧巴、山茱萸肉各一兩。
俱炒黃，為末，飴糖丸，梧子大，每早晚各服二錢，人參湯下。
<h3> - 補骨脂</h3>
味辛氣香，性熱無毒。

陽中微陰，降多升少，入手厥陰、足太陰，及命門諸經。
王景雲先生曰：補骨脂，即破故子也。
生波斯國，及嶺南諸州。
今嶺外山阪間，多有之，四川台州亦有，皆不及番舶者佳。

莖高三四尺，葉尖小，似薄荷，花微紫色，實如麻子，圓扁而黑。
九月採，其性燥，須用鹽酒浸一宿，微炒用。
<u>補骨脂</u>　補腎命，暖丹田，壯精髓之藥也（方龍潭）。
夫腎與命門（沈孔庭稿），水火真陽之所司也。

何也？弟腎有兩枚，而命門又居兩腎之中，脊骨十四椎之間，與臍相對，人身真陽之精，於此藏焉，火之源也，取象於坎，以一陽居於二陰之間耳。
陰陽和平，則水火交濟而無患矣。
陰陽離決，人變病焉。
如陽虛腎冷，精道不固而自流，或脾腎衰敗，大便虛瀉而久泄，或肝腎流濕，陰囊濕漏而浸淫，或風濕冷痹，腰膝不用而痿蹶等證，用補骨脂，辛香而熱，以鹽酒浸炒香熟，使鹽入腎經，酒行陽道，香則通氣，熟則溫補，故四神補腎諸丸內，加此藥以治脾腎虛寒者，用無不驗。

凡病陰虛火動者，陽事妄舉者，夢遺尿血者，小便短赤者，口苦舌乾者，大便燥結者，內熱作渴者，火升目赤者，心嘈易飢者，溫熱成痿，以致骨乏無力者，均不宜用。
楊士行先生曰：古書言今人多以胡桃肉合服。
用補骨脂十兩，如前法修制，搗篩令細，用胡桃肉二十兩，湯泡去皮，細研如泥，以飴糖和丸，梧子大，溫酒服之。
久則益氣明目，悅顏色，延壽年，補健筋骨。

但禁蕓薹菜、羊血，余無所忌。
按白飛霞方云：補骨脂屬火，收斂神明，能使心胞之火，與命門之火相通，使元陽堅固，骨髓充實，澀以治脫也。
胡桃屬木，益命門補三焦，油潤以利血脈也，佐破故子有木火相生之妙。
孫真人言補腎不若補脾，又云補脾不若補腎，腎氣虛弱，則陽氣衰少，不能熏蒸脾胃，脾胃氣寒，令人胸膈痞塞，飯食難入，雖強進，終遲於運化，或腹脅虛脹，或嘔吐痰涎，或腸鳴泄瀉，譬之釜中之物，無火力，雖終日不能腐熟。

故濟生二神丸治脾胃虛寒泄瀉，用補骨脂補腎，肉豆蔻補脾，二藥雖皆補二藏之陽，但無斡旋培養之力，加木香以順其氣，使之斡旋運動，或加人參以充其氣，使之培養元基，則倉廩開通，水穀行運，而脾胃自能受物消物矣。
繆仲淳先生曰：胃，猶釜器也。
腎命，猶火薪也。
補骨脂，稟火土之氣而生，專暖水臟，壯火士，能補腎命真陽之氣。

真陽之氣，得補而上升於胃，則能腐熟水穀，下應於脾，則能蒸糟粕而運化精微，以榮養五臟之陽。
如脾之陰濕而不食，腎之寒冷而精流，心之怯悸而默默，大腸虛陷而溏泄，婦人血冷水帶而腹疼，皆無陽也。
此藥辛香燥烈，能起脾腎命門之陽氣，則五臟諸寒之病自除矣。
若施於腎虛、陰虛、血虛、火盛者，反致取咎，豈云五勞七傷，概可用乎。

<u>集方</u>　《凌旦峰家珍》：治陽虛腎冷，精道不固。
用補骨脂（酒浸一宿）、青鹽（炒）各二兩，菟絲子（酒炒）三兩，黃耆、白朮、肉桂、石斛各一兩，萆薢四兩。
共為末，煉蜜丸，每旱服三錢。
《凌旦峰家珍》：治脾胃兩虛，天明溏泄，久泄。

用補骨脂（酒製）、肉豆蔻（去油）、白朮（土拌炒）、訶子肉（去油）、吳茱萸（湯泡二次，去苦味）、肉桂、炙甘草各一兩。
《凌旦峰家珍》：治肝腎虛寒，濕氣下流，陰囊濕漏多水。
用補骨脂（酒浸一宿炒）、於白朮（土拌炒）各四兩，蒼朮（米泔水浸炒）一兩，小茴香三兩。
《凌旦峰家珍》：治風濕寒氣，襲於足三陰經，腰膝痿蹶。

用補骨脂（酒浸一宿）、萆薢、防風、牛膝、木瓜、虎骨、當歸、川芎、羌活、白朮、蒼朮、薑黃、甘草、海桐皮、桂枝。
酒煎溫和服。
《郭侍郎傳》：治婦人陽氣不足，精神疲敗，白帶白淫。
用補骨脂（酒浸炒）四兩，當歸、白朮、人參各一兩，肉桂、藁本、白芍藥、枸杞子各二兩，龍骨（細本）八錢。

《本事方》：治腎氣虛寒，小便無度。
用補骨脂（酒浸一宿）、小茴香（鹽水炒）各一兩。
共為要，每服三錢，丸散湯三法，皆可治。
《御藥方》：腎虛牙痛日久。

用補骨脂三兩，青鹽一兩。
共炒勻為末，每服二錢，丸、散、湯三法隨用。
《傳信方》：治風蟲牙痛，上連頭腦。
用補骨脂五錢，乳香二錢。

炒研擦之，或為丸塞孔內。
《直指方》：治打墜腰痛，瘀血凝滯。
用補骨脂三兩（酒浸半日，曬乾炒），大茴香（炒）三兩，肉桂一兩（不見火）。
共為末，每用二錢，熱酒調服。

《廣筆記》云：腎司二便，久泄不止，下多亡陰，當求責腎，補骨脂、白豆蔻、肉果、大茴香、北五味之屬，不可廢也。
白朮、陳皮，雖云健胃除濕，救標則可，若多服，反能瀉脾，以其燥能損津液故也。
<h3> - 荊芥</h3>
氣香，味辛，性溫，無毒。

升也，陽也。
入足厥陰，足少陽、陽明經，氣分藥也。
寇氏曰：荊芥，本草呼為假蘇，又云姜芥。
因其氣味辛芳，如蘇如姜如芥也。

今在處有之，多野生。
古方稀用，今為俗尚，遂多栽蒔。
二月布子生苗，方莖細葉，葉狹小而色淡黃若綠，似落蘺而細，初生炒食，香辛可啖，或作生菜。
八月開小花，作穗成房，房內有細子如葶藶子，色黃赤，連穗收用。

又有胡荊芥，生北地；又有石荊芥，生山石間，體性相近，入藥亦同。
<u>荊芥</u>　輕揚之劑，散風清血之藥也（甄權）。
主傷風肺氣不清（苗天秀稿），喉風腫脹難開，頭風腦痛眩運，血風產後昏迷，痰風卒時僕厥，驚風手足搐搦，目風腫澀流淚，濕風黃疸悶滿，熱風斑疹痘瘄，瘡疥疙瘩，並寒熱鼠瘻，瘰癧生瘡之類（龍潭）。
凡一切風毒之證，已出未出，欲散不散之際，以荊芥之生用，可以清之。

又腸風便血，崩中淋血，暴吐衄血，小腸溺血，凡一切失血之證，已止未止、欲行不行之勢，以荊芥之炒黑，可以止之。
大抵辛香可以散風，苦溫可以清血，為血中風藥也。
但氣味香辛而發，主升主散，不能降下，亦不能收入，凡病表虛有汗者，血虛寒熱者，氣虛眩暈者，老人腎陽虛而目昏流淚者，少年陰虛火炎因而面赤頭痛者，咸宜禁之。
繆仲淳先生曰：荊芥輕揚，得春氣而善走散，春氣升，風性亦升，故能上行頭目，風木通肝，故能達肝氣，行血分而去血分之風。

辛以散之，溫以行之，若風痰，若血暈，若斑疹，若疸黃，若目障流淚等疾，皆藉此以流通也。
<u>集方</u>　《方脈切要》：治傷風寒，肺氣不清，咳嗽氣促。
用荊芥、前胡、乾葛、杏仁、紫蘇葉、桑白皮、桔梗、生薑、蔥白，煎服。
如傷風熱，咳嗽氣促，聲啞者。

用荊芥、薄荷、玄參、乾葛、杏仁、黃芩、桑白皮、連翹、鼠黏子、桔梗、甘草。
（陳孟明方：）治喉閉腫脹，水飲不下。
用荊芥八兩。
水五、六碗，煎汁二碗，徐徐飲之立消。

（劉桂翁方：）治頭風痛攻腦中。
用荊芥、天麻、防風、白芷各一錢，甘草六分，全蠍五個。
水煎服。
《經驗方》：治一切偏風，口眼喎斜。

用生荊芥一斤，生薄荷一斤。
同搗汁，於瓷器中熬成膏，配入天麻、茯苓末，以膏和丸，如梧桐子大，每服百丸，白湯下。
（賈似道方：）治產後血風眩暈。
用荊芥八兩，當歸、川芎各二兩。

共為末，每服三錢，白湯調服。
（賈似道方：）又方，用荊芥搗汁，加童便少許立蘇血暈。
（賈似道方：）治中風口噤。
用荊芥穗為末。

白湯調服三錢。
立效。
（楊運同方：）治風痰卒時僕厥，痰涎壅塞。
用荊芥、殭蠶、全蠍、膽星、半夏、陳皮各一錢。

煎服。
《保嬰切要》：治小兒卒患驚風，手足搐搦，目睛不正。
用荊芥、殭蠶、膽星、半夏、天竺黃、川黃連、薄荷、鉤藤。
（於士林家傳方：）治肝經風熱，眼澀流淚。

用荊芥、玉竹、防風、草決明、川芎、白芷、生地、牡丹皮。
《周一庵手抄》：治風濕熱蒸，脾郁成疸。
用荊芥、秦艽、茵陳、防風、豬苓、茯苓、黑山梔、川黃連。
《兒科心萃》：治熱風斑毒。

用荊芥、玄參、黃芩、防風、羌活、薄荷、桂枝減半。
《兒科心萃》：治痘瘄已出未透。
用荊芥、蟬退、牛蒡子、桔粳、甘草、川芎、山楂、防風。
（痘加紅花、殭蠶；瘄加黃連、石膏。）

（王侍中方：）治一切瘡疥。
用荊芥、金銀花、土茯苓等分。
為末，熟地黃熬膏為丸，梧子大，每早晚各服百丸，茶酒任下。
《方脈正言》：治腸風便血，不拘糞前糞後。

用荊芥（炒黑）、槐花（略炒）、蒼朮（米泔浸）、熟地黃（酒蒸）北五味（炒）各等分，炮姜減半。
共為末，煉蜜丸，梧桐子大，每早服五錢，白湯下。
《林敦五家學》：治女人血崩不止。
用黑荊芥、牡丹皮、玄胡索（醋炒）、人參、當歸、川芎、白芍藥、甘草、熟地黃各等分。

水煎服，或作丸亦可。
《林敦五家學》：治男婦血淋尿血。
用荊芥、牡丹皮、茜草、川黃連、薄荷、生地黃、甘草等分。
煎服，或作丸亦可。

《聖惠方》：治吐血衄血，暴出不止。
用荊芥四兩，生地黃三兩，白芍藥一兩。
水十碗，煎三碗，徐徐服。
《婦科良方》：治產後衄血。

用荊芥，水煎，童便和服。
《陳孟齋醫案》：治婦人產後中風，日噤，手足瘓瘋如角弓，或產後血暈，不省人事，四肢強直或心眼倒築，風縮欲死，或兼吐瀉。
用荊芥穗，微焙，為末。
每服三錢，童便調服。

口噤，則挑齒灌之；齦噤，則灌入鼻中，其效如神。
大抵產後虛甚，則汗出而腠理疏，易於中風也。
《戴原禮要訣》：治產後迷悶，因怒發熱而得者。
用荊芥穗，半炒半生，為末。

童便調服二錢。
若角弓反張，用豆淋酒下，或童便煎服極妙。
蓋荊芥乃產後要藥，而角弓反張，乃婦人急候，得此證者，十存一二而已。
《萬病回春》方：倒換散，治癃閉不通，小便急痛無問久新。

用荊芥、大黃（為末）等分。
小便不通，大黃一錢，荊芥二錢；大便不通，荊芥一錢，大黃二錢，白湯調服。
《活法機要》：治瘰癧潰爛，牽至胸前兩腋，塊如茄子大，或牽至肩上，四五年不能療者，其項不能回顧。
用此，數日減可。

如瘡爛破者，用荊芥根下一段，剪碎煎沸，待溫洗良久，看破爛處紫黑，以針一刺去血，再洗三四次愈。
用樟腦、雄黃等分，為末。
麻油調，鵝羽掃上，出水，次日再洗再掃，以愈為度。
《普濟方》：治小兒病風寒煩熱，有痰，不省人事。

用荊芥穗五錢，焙，為末，加片腦五釐。
每用薑湯調服五分。
治腸風便血，不問新久及糞前糞後，皆可服。
用荊芥四兩（炒黑），槐角三兩，蒼朮（米泔水浸，炒）、黃柏、防風、當歸、川芎、懷熟地、山茱萸肉、白芍藥各二兩，升麻、細辛各八錢。

分作十劑，每劑加蓮子十枚，水二碗，煎八分，食前服。
治婦人腸風便血。
用荊芥四兩（炒黑），當歸、川芎、白芷、牡丹皮、川續斷、白朮、黃耆、香附（童便浸，曬乾）、白薇、杜仲各二兩。
共為末，煉蜜丸，每服三錢，食前白湯送下。

治脫肛翻出不收，有寒有熱，凡瀉痢內熱氣虛，或老人氣血虛憊，或產婦用力過度，或小兒臟氣不足，氣陷不舉，俱有脫肛證也，以參耆湯加減。
用荊芥、人參、黃耆、當歸、生地黃、白朮、白芍藥、茯苓、升麻、桔梗、陳皮各一錢，甘草五分，黑棗頭十個。
水煎服。
內熱加黃芩、黃連各一錢；內寒加乾薑、肉桂各一錢二分；小兒減半。

<h3> - 紫蘇</h3>
味辛甘，性溫無毒。
升也，陽也。
入手少陰、太陰，足陽明經。

李時珍先生曰：紫蘇，處處有之，喜生水旁。
春二月以子種，或子著地間，次年自發，莖方葉圓，葉端有尖，邊作鋸齒。
肥地者，其葉面背色俱紫；瘠地者，僅背紫而面青。
七、八月開花，紅紫色，成穗，作房結實如芥子，臭香色褐，搗之絞液作油，甚甘美，燃燈極明亮也。

若葉面背，俱色白者，即荏草，名白蘇也，子不甚香，而葉頗辛。
若葉面青背白者，即薺苧也，葉上有毛而氣臭。
又有魚蘇，即荏草同類，狀似茵陳，葉大而香，吳人用煮魚食。
又有雞蘇，名回回蘇，莖葉俱紫，葉邊鋸齒極細密，葉面縱紐如剪絨狀，宛如雞冠，因名雞蘇，即紫蘇之同種而異形者。

治療諸疾，亦相同也。
凡用蘇，五月採葉，七月採莖，九月採實，各取得氣之全。
今市中莖葉多霜後採取，此已藁之本，氣味俱失，效不及也。
夏月，取紫蘇嫩葉，日乾，和鹽糖梅□，作菹食，甚香美，可充茶饌。

<u>紫蘇</u>　散寒氣，清肺氣（《別錄》），寬中氣，安胎氣（《產寶》），下結氣，化痰氣（方龍潭），乃治氣之神藥也，蓋蘇者，疏也（倪九暘稿），舒暢松蘇之謂也。
一物有三用焉。
如傷風傷寒，頭疼骨痛，惡寒發熱，肢節不利，或腳氣疝氣，邪郁在表者，蘇葉可以散邪而解表；氣鬱結而中滿痞塞，胸膈不利，或胎氣上逼，腹脅脹痛者，蘇梗可以順氣而寬中；設或上氣喘逆，蘇子可以定喘而下氣；痰火奔迫，蘇子可以降火而清痰。
三者所用不同，法當詳之。

茹貞仲先生曰：紫蘇葉味辛，入氣分，色紫入血分，氣香入脾胃，性溫去寒瘴，體輕則行陽道，用散則發鬱滯。
故同橘皮、砂仁，則行氣溫中；同當歸、川芎，則和血散瘀；同蒼朮、白朮，則健脾散濕；同防風、前胡，則發汗解肌；同荊芥、薄荷、升麻，則升達巔頂之陽；同連翹、木香、黑山梔，則啟拔沉滯之郁，乃宣通四旁之藥也。
但其氣味芳辛而溫，具陽和之性，善發散，解肌出汗為專功。
若屬陰虛，因發寒熱，或惡寒及頭痛者，慎勿投之。

以病宜斂宜補故也。
火升作嘔作喘者，亦不宜用，惟可用子。
如腸滑氣虛者，子亦勿用。
<u>集方</u>　《茹氏家抄》：治傷風傷寒，頭疼骨痛，惡寒發熱，或腳氣疝氣，類傷寒者。

用紫蘇葉、羌活、前胡、防風、厚朴、乾葛。
腳氣，加木瓜、山楂、玄胡索；疝氣，加青皮、木香、小茴香。
《肘後方》：治霍亂脹滿，未得吐下。
用生紫蘇，搗汁飲之；或干蘇葉，煮汁，冷飲亦可。

《陶仲林樞要》：治中氣不運，胸膈不利，或腹脅脹痛，或胎氣不安。
用蘇梗、烏藥、柴胡、白朮、茯苓、陳皮、黃芩、砂仁。
《陶仲林樞要》：治上氣喘急，痰咳不利。
用蘇子、白芥子、杏仁、橘紅、半夏曲、川貝母、白前、茯苓、黃芩、天花粉。

元氣虛者，加人參、白朮、麥門冬。
《陶仲林樞要》：治氣虛發喘。
用蘇子合四君子湯。
《陶仲林樞要》：治陰虛發喘。

用蘇子配六味地黃湯，加麥冬、知母。
《簡便方》：治上氣咳逆。
用紫蘇子，入水研，濾汁，同白米煮粥食。
《藥性論》：治風濕腳氣，並一切冷氣。

用紫蘇子、良薑、陳皮等分。
蜜丸梧子大，每服五十丸，空心，酒下。
《濟生方》：治大腸風閉，不大便。
用紫蘇子、麻子仁各一升。

微炒杵，以生絹袋盛，以白湯絞汁，陸續飲之。
<h3> - 荏草</h3>
（即白蘇。）
味辛苦，性溫無毒。

入手足太陰經。
即蘇之色白者，《別錄》主咳逆下氣，溫中，去臭氣，今市家以此偽充紫蘇，入發散藥，大誤，不可不辨。
<h3> - 薺苧</h3>
味辛苦，性溫無毒。

入手足陽明經。
即蘇之色青者。
陳藏器主冷氣泄痢，除胸中酸水。
盧不遠先生曰：三蘇同一種類，但有家府野生，及色香氣味之殊，故主治功力，似異而同也。

皆宜於水，質都柔潤，雖色香氣味，梢分厚薄，而辛溫芳烈則一。
當以《本經》紫蘇為正，顧蘇之有茬有薺，若術之有蒼有白也。
<h3> - 薄荷</h3>
味辛甘苦，氣香涼，性溫燥，無毒。

氣味俱薄，浮而升，陽也。
入手太陰、少陰經，氣分藥也。
李時珍先生曰：薄荷多栽蒔，亦有野生者，莖葉氣味，皆相似也。
經冬根再發，二月抽苗，清明分株排種，方莖赤節，兩葉對生，初則圓長，久則葉端漸銳，似荏蘇、薺苧輩，夏秋採取，日曬乾用。

先期以糞水澆灌，俟雨後刈收，辛香殊絕。
不爾，氣味不辛涼也。
蘇氏曰：薄荷處處有之，惟蘇州產者，莖小葉細，香勝諸方，宛如龍腦，即稱龍腦薄荷。
江右者莖肥，蜀漢者更肥，入藥總不及蘇產者良。

吳越川湖，以之代茗。
一種葉圓小如錢，稱金錢薄荷，兒科多用之。
一種葉微小，耐霜雪，至冬莖葉純紫，生江南山石間。
一種胡薄荷，形狀無異，但味小甜，多生江浙。

新薄荷，同薤作齏，清爽可口，瘦弱人久食，動消渴病。
新病瘥人勿食，令虛汗不止。
貓食之醉，古稱薄荷為貓酒也。
<u>薄荷</u>　辛涼發散，清上焦風熱之藥也（李時珍）。

主傷風咳嗽（方喜人稿），熱擁痰盛，目風珠赤，隱澀腫痛，賊風關節不利，頭風頭皮作疼，驚風壯熱搐搦，喉風咽痛腫閉等病。
蓋辛能發散，涼能清利，專於消風散熱，故入頭面眼耳，咽喉口齒諸經，及小兒驚熱風痰為要藥。
《唐本草》主賊風傷寒，發汗惡風，心腹脹滿，霍亂宿食不消等疾，亦取辛涼香散之意云爾。
如病人汗多表虛者，咳嗽因肺氣虛寒而無熱者，陰虛發熱盜汗，並氣虛血虛頭痛者，皆不宜用。

繆仲醇先生曰：薄荷食療方，謂能去心家熱，故為小兒驚風風熱家為要藥。
辛香走散，又主傷風，頭腦風，通關節，故逐賊風。
發汗者，風從汗解也。
盧不遠先生曰：氣溫性涼，具轉夏成秋，為高爽清明之象，則氣有餘，自與薄弱虛寒，陰營不足者，不相類也。

第氣象燥金，儻陽明之上為病，並在所忌。
沈則施先生曰：輕清涼薄，虛揚上達，故能去高巔及皮膚風熱。
又能引諸藥入營衛，故能發散風寒，行關節而祛賊風。
<u>集方</u>　《簡便方》：治咽膈不利，風熱痰結。

用薄荷為末。
煉蜜丸，芡子大，每噙化一丸。
《聖濟方》：治肺傷風熱，咳嗽痰盛。
用薄荷五錢，杏仁、蘇子、前胡、桑皮、桔梗、荊芥、黃芩各一錢。

水煎服。
《姚氏家珍》：治風熱侵肝，眼赤弦爛。
用薄荷、荊芥、防風、甘草、柴胡、生地黃。
煎服。

外用薄荷葉，以生薑汁浸一宿，曬乾為末，每用一錢，沸湯泡洗。
《姚氏家珍》：治風入筋骨關節疼痛，或成痿痹。
用薄荷葉四兩，萆薢、威靈仙、金銀花、虎骨、當歸、羌活、獨活、桑寄生、二蠶沙、白朮、薑黃各二兩，草烏八錢。
炒黃，浸酒服。

（萬氏單方：）治頭風頭痛。
用薄荷葉、天麻、真川芎、當歸、黑山梔、膽星、防風各等分。
水煎服。
《保赤全書》：治小兒驚風，壯熱搐搦。

用薄荷葉、荊芥、殭蠶、膽星、半夏、天竺黃、川黃連、鉤藤、前胡。
（莫天卿方：）治咽喉急風，腫閉不通，先以米醋汩漱，吐去涎痰，隨用薄荷、荊芥、桔梗、甘草、射干各等分。
水煎服。
《外科發揮》：治大麻風，及紫雲風。

用薄荷、漆葉、苦參、胡麻仁、荊芥穗、生地黃、皂角刺、刺蒺藜。
《醫學集方》：治中風失音，舌強痰壅。
用薄荷搗自然汁灌之。
立蘇。

《濟生方》：治瘰癧結核未破，或破。
用薄荷二斤（取汁），皂莢二挺（水浸，搗取汁）。
同熬膏。
用青皮、黑牽牛（半生半炒）、皂莢仁各一兩，連翹五錢。

共為末，和入薄荷皂莢汁膏內，每早晚各服十茶匙，白湯化服。
又方用薄荷、川貝母、荊芥穗、肥皂肉各一兩，斑貓（去頭翅）八錢。
每服六分。
治瘰癧神效。

《普濟方》：治血痢不止。
用薄荷煎湯頻飲之。
治一切面上諸病。
用薄荷、防風、連翹、白附子、白芷、川芎、甘草、升麻各一錢，細辛五分。

面上生瘡者，上焦火也，加黑山桅、黃芩；面紫黑者，陽明風痰也，加葛根、半夏；面生粉刺者，肺經鬱火也，加貝母、桔粳、桑皮、荊芥、苦參；面熱者，陽明經風熱也，加葛根、荊芥、黃連、黃芩、白芍藥、犀角屑。
治面上酒齄紅紫，腫而有刺者，陽明經風熱有蟲也。
用薄荷末三錢，半夏、硫黃、枯礬、雄黃、鉛粉各一錢。
小麥面二匙，水調敷患處。

治面上並鼻準有赤皰者，三陽風毒內熾也。
用薄荷末、密陀僧六錢。
為細末，臨臥以人乳調敷面上，次日洗去，三五次即愈。
治面上生癬，或黑紫瘢點。

用薄荷、白附子、密陀僧、白芷、官粉各八錢。
共為細末，以白蘿蔔煎汁洗面，後用羊乳調成膏，敷患處，早晨洗去。
治口瘡疼痛，或口舌腫大，或破裂，俱屬三焦火盛。
用薄荷、連翹、山梔、黃芩、生地黃、當歸、白芍藥各一錢，黃連、甘草各八分，燈心三十根，食鹽二分。

水煎服。
治口舌生瘡，糜爛，痛不可忍。
用薄荷三錢，黃連、黃柏、細辛、炮姜各一錢。
共為細末，先用苦茶淚口，後搽藥於患處，或吐或咽不拘。

<h3> - 鬱金</h3>
味苦辛，性溫，無毒。
氣味俱薄，陰也，降也，入酒亦能升。
入手少陰，足厥陰，足陽明經。

李時珍先生曰：鬱金出大秦國，及西戎，今蜀地、廣南、江西州郡亦有，不及蜀中者佳。
四月生苗，莖葉頗似薑黃，秋末復從莖心抽莖，黃花紅質，亦有白花紅質者。
不結實，根如指頭，長寸許。
體圓無枝，兩頭尖長，宛如橄欖核也。

剖之外黃內赤，芳香可愛。
修治：取根下四旁子根，去浮皮用。
朱氏曰：鬱金，無香而性輕揚，能致達逆氣於高遠，古人用治郁遏不能升者，恐命名因此也。
浸水染衣，甚鮮麗。

微有香氣，經久不變其色。
或云形如棗核，兩頭尖圓，有橫紋如蟬肚者，是薑黃，非鬱金也。
<u>鬱金</u>　清氣化痰，散瘀血之藥也（《唐本草》）。
其性輕揚，能散鬱滯（御醫米振斯稿），順逆氣，上達高巔，善行下焦，為心肺肝胃，氣血火痰，郁遏不行者，最驗。

故治胸胃膈痛，兩脅脹滿，肚腹攻疼，飲食不思等證。
又治經脈逆行，吐血衄血，唾血血腥。
此藥能降氣，氣降則火降，而痰與血，亦各循其所安之處而歸原矣。
前人未達此理，乃謂止血生肌，錯謬甚矣。

凡病屬真陰虛極，火亢吐血，溢出上竅，而非氣分拂逆，肝氣不平者，不宜用也。
如脹滿，如膈逆，如疼痛關乎胃虛血虛者，亦不宜用也。
即用之亦不效。
<u>集方</u>　《王太和家珍》：治心胃作痛因寒者。

用鬱金、木香、莪朮各等分。
白湯磨服。
《女科方要》：治婦人脅肋脹滿，因氣逆者。
用鬱金、木香、莪朮、牡丹皮。

白湯磨服。
《方脈粹言》：治肚腹攻疼，因血滯者。
用鬱金、木香、莪朮、玄胡索。
白湯磨服。

《方脈粹言》：治胃氣不和，停痰停火，飲食不思。
用鬱金、川黃連、木香、白芥子、紅曲、麥芽、茯苓、甘草、白朮。
《方脈粹言》：治經脈不和，逆行於上，或吐血衄血。
用鬱金、木香、烏藥、牡丹皮、玄胡索。

白湯磨服。
《本草發明》：治男婦失心癲在。
用鬱金二枚，明礬泡湯磨服。
此因驚憂痰血，絡聚心竅所致。

鬱金入心，去惡血；明礬化頑痰故也。
《本草發明》：治蠱毒中人，嶺南之處有之，於飲食行魘法也。
初覺腹中微痛，次日刺人，十日則豬魚蛇蟲之蠱，生在腹中也。
凡覺胸膈脹痛，即用升麻煎汁，或膽礬泡湯吐之。

若膈下痛急，以米湯調鬱金末二錢服，即瀉出惡物。
或合升麻、膽礬同服，吐瀉並作。
昔李巽岩為雷州推官，鞫獄得此方，活人甚多也。
（黎居士方：）治怒傷肝，吐血衄血。

用鬱金、當歸、牡丹皮、生地黃、韭菜。
煎汁，調降香末服。
《痘科瑣言》：治痘疹始有血泡，忽搐入腹，漸作紫黑色，無膿，日夜叫喊。
用鬱金二枚，甘草一錢。

水一碗，煮乾，去甘草，切片，微火烘燥為末，入真冰片二分。
每用一錢，以生豬尾血五七滴，和新汲水七八匙，調下，不過二服。
甚者，毒氣從手足心出，如癰狀，乃瘥。
此乃九死一生之候也。

<h3> - 薑黃</h3>
味苦辛，性燥而溫，無毒。
陰中陽也，降也。
入足太陰、厥陰經。

陳氏曰：薑黃出西番，及海南。
今江廣川蜀亦有。
根莖都類鬱金，其花春生，色紅白，與苗並出，即綴根際。
入夏即爛，亦不生子。

葉如紅蕉，色青綠，長一二尺，闊三四寸，上有斜文，枝莖堅硬，根盤圓匾而屈，似姜而小，色黃有節，味苦臭重，為別異也。
辨之鬱金，根形惟圓，無旁枝，形狀如榧子肉，兩頭頗尖，隱隱有直稜，黃赤轉深，浸水並堪染色。
若莪朮色白微青，亦無氣臭。
蘇氏言與同種者謬矣。

倪朱謨曰：薑黃色比鬱金甚黃，形較鬱金稍大，鬱金味苦寒，色赤，形如橄欖而圓尖；薑黃味辛溫，色黃似姜爪，而圓大。
鬱金最少，薑黃常多。
今市家惟收多者欺人，謂原本一物，指大者為薑黃，小者為鬱金。
謬誕極矣。

近時有匾如乾薑形者，為片子薑黃，功用同等，治臂痛更有效。
<u>薑黃</u>　破血氣，利筋脈之藥也（《唐本草》）。
其味苦辛（桂谷溪稿），其性燥利。
辛能散，苦能泄，燥利能行，故《日華子》治癥瘕血塊，腹中停瘀，善通月經，及跌撲瘀血。

蘇氏治氣脹，及產後敗血攻心，入氣分走氣，入血分行血，古方同肉桂、枳殼，治兩脅痛，兩臂痛有效。
何莫非下氣破血，辛走苦泄之功歟。
察其氣味治療，乃介乎鬱金、京三稜之中也。
但其性燥烈消耗，有泄無補。

凡病血虛臂痛，血虛腹痛，而非瘀血凝滯，氣逆壅脹者，切勿亂投，誤投則愈傷血分，令病轉劇，慎之慎之。
葉正華先生曰：其形似姜，其色純黃，故名。
雖為破血通瘀，專奪土鬱者也。
然功力固烈於鬱金，但鬱金泄金鬱，薑黃奪土鬱，為別異耳。

<u>集方</u>　雷氏方：治一切積血，在腹中作痛。
用薑黃、歸尾、牡丹皮、牛膝、生地黃、玄胡索、肉桂、香附子。
（雷氏方：）治跌撲瘀血，或痛或腫，疼痛不已。
用薑黃、蘇木、歸尾、紅花、大黃、乳香、沒藥。

《□齋方要》：治產後敗血攻心，胸脅脹滿，煩悶嘔惡。
用薑黃、玄胡索、沒藥、硫黃、火硝（二味醋煮乾）各等分。
共為末，每服二錢，白湯化下。
《經驗方》：治中寒心痛難忍。

用薑黃一兩，肉桂二兩。
共為末，醋湯調服一錢。
《殷氏產方》：治產後血痛有塊。
用薑黃、肉桂、五靈脂各等分。

為末，酒調方寸匕。
血下盡即愈。
錢君暘家藏：治兩脅痛有血瘀氣滯者。
用薑黃、柴胡、紅花、蘆薈、白芥子各等分。

（錢君暘家藏：）治臂痛有血瘀氣滯者。
用薑黃、柴胡、桂枝、白朮、藏靈仙、白芷、甘草各等分。
治耳邊發腫，連太陽腮齒俱痛，不可忍。
用薑黃、青木香、檳榔各三錢，大黃一兩。

共為細本，米醋和蜂蜜調勻，敷患處，中留一孔出氣。
<h2><span class="orange">卷之三</span></h2>
<h2><span class="brown">草部（隰草類上）</span></h2>
<h3> - 菊花</h3>

味苦、甘、辛，氣溫、微寒，可升可降，陰中微陽，入手足太陽、陽明、少陽、太陰、少陰、厥陰一十二經。
陸氏《埠埤》云：菊，本蘜，蘜，窮也。
月令九月，菊有黃花，花事至此而窮盡，故謂之菊。
蘇氏曰：生南陽山谷及田野間，宿根再發，初春發苗，清明前三日分種，喜向陽，葉、莖、花、根種種不同，即《菊譜》所載凡百餘種，亦不能盡收也。

其莖有株蔓、紫赤、青綠之殊，葉有大小、厚薄、尖圓之流，花有大朵小朵、千瓣單瓣、有心無心之異，色有黃白紅紫、正間深淺之別，味有甘苦辛酸、蒿腥之辨，又有夏、秋、冬菊三時之分。
取用其色不拘黃白，惟以單瓣味甘者入藥，即《菊譜》所載鄧州黃、鄧州白者是矣。
始生山野，今則人家栽植之，其花細小單瓣，品不甚高，蕊如蜂窠。
又一種開小花，瓣下如小珠子，入藥亦佳。

正月採根，三月採葉，五月採莖，九月採花。
修治：惟陰乾用。
菊類繁多，惟紫莖氣香，葉厚至柔，嫩時可食。
花微大，味甚甘者為真，隨可入藥。

一種莖青肥大，葉似蒿艾，花小，葉極苦澀，名為苦薏，誤服泄人元氣，與甘菊花大不同也。
<h3> - 甘菊花</h3>
祛風清熱（甄權），養肝明目（《日華子》）之藥也。
此得天地清陰之氣（葉振華稿），獨稟金精，專制風木，故為去風要藥。

觀夭風邪為病，先入乎肝，肝開竅於目，又風為陽邪，勢先走上，又熱甚則生風，風火相摶，為頭風頭痛、眩暈懸旋，為目睛澀障、畏風羞明，或腫痛難開，或珠脹欲脫，或胞沿浮癢，或淚流不止，菊能清風清熱，養血養肝，故頭目諸疾，所用必需者也。
本草又謂解疔腫，去濕痹，散遊風丹毒，蓋疔腫丹毒，風火之毒也，遊風濕痹，濕熱之證也。
菊花清陰純潔，得木體之柔，順受金制，木平風息，疔丹痹風之疾，自渙然消釋矣。
若氣虛胃寒，食少泄瀉之病，宜少用之，與溫補之類同用無傷也。

李時珍先生曰：菊花發生於春，長養於夏，秀英於秋，含章於冬，備受四氣，飽經露霜，葉枯不落，花槁不零。
味甘兼苦，性稟平和，昔人謂其能除風熱，益肝補陰，蓋不知其得金水之精英尤多，能益金水二臟也。
補水即所以制火，益金即所以平木，木平則風息，火降則熱除，用治諸風頭目，其旨深微。
黃者入金水陰分，白者入金水陽分，紅者行婦人血分，皆可入藥，神而明之，存乎其人。

其苗可蔬，葉可啜，花可餌，根實可藥，囊之可枕，釀之可飲，自本至末，罔不有功，宜乎前賢比之君子，神衣列之上品也。
金靈昭先生曰：頭風者本於風寒，入於腦髓也，蓋頭為諸陽之會，其人素有痰火，風寒客之則熱鬱而悶痛，雖有偏正之殊，不外痰火之證。
菊花性稟秋清，火痰風鬱，七劑自通，間有氣虛、血虛者，耆、暀®、歸、芎，一任加入。
<u>集方</u>　《方脈正宗》：治風熱頭痛。

用甘菊、川芎、荊芥、黃芩、薄荷、連翹、玄參、生地黃、柴胡、羌活、甘草各三錢，為末，每服一錢，茶調下，再飲童便一盅更妙。
（談氏方：）治血虛風熱，頭風頭痛，眩暈。
用甘菊花三錢，當歸、天麥門冬、生熟地黃、川芎、防風、荊芥、天麻、藁本、白芍藥、白芷各減半，如有痰結而作者，本方加姜水浸半夏、膽星、白芥子各二錢。
（《眼科見約》共方四首：）治目睛澀障羞明。

用甘菊花、防風、木賊草、白芷、柴胡、草決明、穀精草。
治目睛腫痛難開暴發者。
用甘菊花、玉竹、防風、白芷、荊芥、薄荷、草決明、龍膽草、赤芍藥。
治目病珠脹欲脫。

用甘菊花、玉竹、防風、荊芥、蟬蛻、白芷。
治淚流不止，胞沿作癢。
用甘菊花、密蒙花、白芷、防風、荊芥、羌活。
（王仁字方：）治老人虛人，氣血兩虛，目睛昏暗不明。

用甘菊花、牛膝、枸杞子、懷熟地、川椒、山茱萸、牡丹皮、澤瀉。
（一□明老人方：）治肝腎俱虛目痛。
用甘菊花三錢，熟地黃、黃柏、枸杞子、白蒺藜、北五味子、山茱萸肉、當歸、白芍藥、羚羊角屑各二錢。
如有翳障，本方加草決明、木賊草、穀精草、柴胡各一錢五分，水煎服，十劑效。

或用十劑料作丸，每食後服三錢，白湯送亦可。
（一□明老人方：）治風熱目痛。
用甘菊花二錢，川黃連、玄參、甘草、生地黃、荊芥穗、草決明、連翹、柴胡、川芎、桔梗、蒼耳子、羌活各一錢，水煎服，沖童便半盞更妙。
《外科直指》：治無名疔腫。

用甘菊花一握，紫花蒂丁、半枝蓮、益母草、金銀花、夏枯草各二兩，搗汁，再以貝母、連翹、天花粉，共為細末，用諸汁調服。
如無生葉搗汁，隨用乾者，共九味，煎服亦可。
（婁可秘方：）治四肢濕痹，痛難動履。
用甘菊花、萆薢、枸杞、杜仲、白朮、薑黃、半枝蓮、獨活、當歸、秦艽、豨薟草各二兩，草烏八錢，酒炒。

《外科直指》：治赤遊風、丹毒。
用甘菊花、防風、白芷、赤芍藥、綠豆、金銀花、半枝蓮各等分，水煎服，須用磁鋒砭去惡血為妙。
治終身無目疾，兼不中風，及生疔疽。
用甘菊花、枸杞子，相對蜜丸，每早服五錢，白湯過，久久有效。

<h3> - 野菊花</h3>
（名苦薏。）
葉、莖、花、根味苦辛，氣涼，有小毒。
薏乃蓮子之心，此藥味苦似之，故名。

藏器陳氏曰：苦薏生澤畔，處處原野山陬極多，莖如馬蘭，花如菊，但葉薄而多尖，花小而蕊多，如細蜂窠狀，味極苦辛，氣甚慘惡。
<u>野菊花</u>　破血疏肝，解疔散毒之藥也。
主婦人腹內宿血，解天行火毒丹疔，搗汁和生酒服之，或取滓敷罯亦效。
煮湯洗瘡疥，又能去風殺蟲。

但性寒味劣，無故而飲，有損胃氣，非若甘菊花，有益血脈，和腸胃之妙也。
治腸風下血。
用野菊花二錢，黃耆、白芍藥、麥門冬、當歸、地榆各四錢，甘草、人參、白芷、北五味、黑荊芥各一錢，河水二大碗，煎七分，食前服，服六七劑全愈。
又方治腸風。

用野菊花六兩（曬乾，炒成炭），懷熟地八兩（酒煮搗膏），炮姜四兩，蒼朮三兩，地榆二兩，北五味一兩，煉蜜為丸，梧桐子大，每服五錢，食前白湯送下。
<h3> - 艾葉</h3>
味苦，氣溫，無毒，可升可降，陰中之陽，入足太陰、少陰、厥陰經。
李時珍先生曰：艾可□疾，久而彌善，故字從□削水令圓，舉而向日，以艾承其影，則得火。

凡醫家用此草，灸百病。
所在處處皆有，或生山原，或生田野，二月宿根生苗，其莖直上，高四五尺，其葉四布，狀如蒿，分為五尖，椏上覆有小尖，面青背白，有茸而柔。
七、八月葉間出穗如車前穗，細花結實，累累盈枝，中有細子，霜後始枯。
宋時以湯陰復道及寧波者佳，自明成化以來，則以蘄州者為勝，又以陳久者更良。

五月五日連莖刈取，暴乾，揀摘淨葉，揚去塵屑，入石臼內，木杵搗熟，羅去渣滓，再搗如綿，則灸火得力。
如入丸散，將茯苓作片同碾，即時可作細末，亦一異也。
<u>艾葉</u>　暖血溫經，行氣開鬱之藥也（李東垣集）。
主婦人血氣久冷（方龍潭集），肚腹作痛，或子宮虛寒，胎孕不育，或寒氣內襲，胎動不安，或濕熱內留，白帶淋瀝，腰脊痠疼，或男子風鬱大腸，下痢膿血，及腸風便血諸證。

又燒則熱氣內行，通筋入骨，走脈流經，故灸百病，開關竅，醒一切沉痼伏匿內閉諸疾，若氣血痰飲，積聚為病，哮喘逆氣，骨蒸痞結，癱瘓癰疽，瘰癧結核等疾，灸之立起沉疴。
若入服食丸散湯飲中，溫中除濕，調經脈，壯子宮，故婦人方中多加用之，揉碎入四物湯，安胎漏腹痛。
搗汁和四生飲，止嘔血、吐血、衄血也。
《日華子》又謂能利陰氣，保胎娠，須以之導引涼血補血藥為宜也。

然性氣雖芳香，烈而燥熱，凡婦人胎動不安，由於熱，而不由於寒者；淋帶，由於氣虛內熱，而不由於濕熱者；肚腹疼痛，由於煙火石藥、炙煿酒醪、積熱傷腸胃，而不由於寒冷者；嘔吐衄血，由於心肺暴熱妄行，不由於陽郁陰乘而致者；年久不孕，由於精虛血燥，血熱血少，不由於風寒入子宮者，咸戒用之。
繆仲淳先生曰：艾葉，生涼熟熱，其氣芳烈，性能開達竅戶，闢除陰厲鬼邪，純陽之草也，可以取太陽真火，可以回垂絕元陽，服之則走三陰，而逐一切寒濕冷氣，轉閉臟肅殺之氣為融和。
灸之則透諸經，而治百種病邪，起沉伏之疾，其功大矣。
老人丹田氣弱，臍腹畏冷者，入布囊裹其臍腹，及寒濕腳氣，亦須夾入襪內用之。

夫用藥以治病，中病即止，於婦人內寒血冷，及病腹中疼痛，帶漏諸疾，以艾附丸，或歸艾、耆艾、術艾諸方，夫何不宜。
若服久不輟，辛熱過偏，致使燥熱之毒，攻發為病，速以綠豆粥食之，即解。
<u>集方</u>　《簡便方》：治婦人血氣寒冷，四肢少熱，胎孕不育。
用蘄艾一斤，杵如綿，揚去塵末並梗，酒煮一周時，川芎、白朮、當歸身、香附（醋煮）各四兩，共為末，煉蜜丸，每早服三錢。

陳氏方：治臟氣虛冷，胎動不安。
用艾葉（製法如前）、砂仁殼、當歸、白朮、川芎、阿膠各一兩，甘草五錢，分作十劑服。
（陳氏方：）治婦人白帶淋瀝。
用艾葉六兩（製法如前），白朮、蒼朮各三兩（俱米泔浸，曬乾炒），當歸身（酒炒）二兩，砂仁一兩。

共為末，每早服三錢，白湯調下。
《方脈正宗》：治男子腸風臟毒，大便下血。
用艾葉八兩（製法如前），蒼朮四兩（米泔浸炒），懷熟地六兩（酒蒸搗膏），南五味子二兩（炒）。
共為丸，每早服三錢，白湯下。

《金匱要略》：治妊娠下血。
仲景曰：婦人有漏下者，有半產後下血不絕者，有妊娠下血者，並宜膠艾湯主之。
艾葉（製法如前）、阿膠、熟地、當歸各三兩，川芎、甘草各一兩，白芍藥四兩。
分作十劑，每劑加阿膠，俟藥熟投入，烊化服。

《肘後方》：治妊娠胎動不安，或腰痛下墜，或胎上搶心，或下血不止，或橫生倒產，或子死腹中。
用艾葉一兩（製法如前），當歸、川芎、益母葉各五錢。
水煎，少加清酒半盞脹。
《千金方》：治產後瀉血不止。

用干艾葉一兩（製法如前），炮薑炭一兩，水煎，一服立止。
（楊誠方：）治產後腹痛欲死。
用陳艾葉一兩（製法如前），水煎服，再用一斤熱酒拌濕，鋪臍上，以布覆住，用熨斗火熨之，待口中艾氣出，痛自止矣。
並治中風卒病。

《李兵部手集》：治背發諸毒，並各處生毒，或一切無頭熱腫。
用艾葉（製法如前）作炷，於腫痛處灸，輕者七炷、九炷，重者百十炷。
不痛者灸之痛，痛者灸之不痛，其毒即消，不消亦免內攻，此神方也。
《醫方大成》：治咽喉腫痛。

以嫩艾搗汁，細嚥之，或再以渣和米醋，敷喉上，冬月以干艾葉煎汁飲亦可。
《簡便方》：治小兒臍風撮口。
以艾葉一兩，燒灰填臍中，以帛縛定，效。
《青囊雜集》：治頭風久痛。

以陳艾揉為丸，時時嗅之，以黃水出為度。
《肘後方》：中惡鬼擊，卒然著人，胸脅腹內切痛如刀刺，不可按，或吐血，或下血，或鼻中出血。
以陳艾三兩（水洗淨），甘草五錢，水五升，煎二升，徐徐服。
《肘後方》：治蛔蟲攻心作痛，口吐清水，或脾胃受冷作痛。

用陳艾燒存性為末，白湯調服數分。
《斗門方》：治火眼腫痛。
以陳艾一兩，燒煙起，以碗覆之，候煙盡，取碗上煤，白湯調散，洗眼即瘥。
（陸氏方：）治鵝掌風癬。

用陳艾四兩，水四碗，煮十餘滾，連艾並湯入瓶內，用麻布二層縛瓶口，將手心放瓶口上熏之，如湯冷再熱，如神。
（談氏方：）治婦人面瘡，名粉花瘡。
以定粉五錢，菜子油調，塗碗內，用艾一二團，燒煙燻之，候煙盡，覆地上一夜，取出調搽，永無瘢痕，亦易生肉。
《外臺秘要方》：治面上皯𪒟。

用艾灰、桑灰各半升，以水五碗，淋汁，再淋至三遍，煎令稠糊，每以簪腳點少許敷之，自爛脫落，甚妙。
《直指方》：治癰疽年久，瘡口冷滯不合。
用陳艾煎湯頻洗，自斂。
《集簡方》：治諸蛇蟲咬傷。

用艾灸數壯，自解。
《普濟方》：治風蟲牙痛。
用黃蠟少許，攤紙上，鋪艾以箸捲成筒，燒煙，隨左右熏鼻，令煙滿口，呵氣，即疼止腫消。
治遍身風麻，風麻是氣虛，宜炙用。

蘄艾、黃耆、白朮、陳皮、半夏、天麻、人參各二兩，茯苓、熟地黃、當歸各四兩，枸杞子六兩，俱炒燥，浸酒飲。
治遍身風木，風木是濕痰、死血。
宜針，用蘄艾、白朮、當歸、川芎、半夏、天麻、紅花、桃仁、蘇木、蒼朮各二兩，白芥子、殭蠶、牡丹皮各一兩（俱炒燥），草烏三錢（炒焦黃），浸酒飲。
治遍身麻痹，不能屈伸，謂之不仁，是氣血兩虛，受風濕也。

用蘄艾、人參、黃耆、白朮、防風、蒼朮、當歸、熟地黃、枸杞子、川芎、秦艽各二兩（俱炒燥），土鱉蟲二十個，浸酒飲。
<h3> - 茵陳蒿</h3>
味苦、辛，氣寒，無毒，陰中微陽，入足太陽、陽明、太陰經。
陶隱居曰：茵陳，生太山及丘陵坡岸上，今在處皆有，不及太山者佳。

冬初莖枯，至初春又生，故名茵陳。
苗高七八寸，似蓬蒿而葉緊細，九月作花結實，與庵䕡花實相似，亦有無花無實者。
修治：以五、七月，葉有八角者，採莖葉陰乾，去根用。
又江寧府一種茵陳，葉大根粗，至夏作花，色黃白，結實如艾子。

又和州及南山峻嶺石中出一種石茵陳，今江南山石中亦有，療傷寒腦痛絕勝。
今諸醫議論，謂家茵陳亦能解肌下隔，去胸中熱煩。
再詳《本草正經》，但以功較之，則亦稱江南者為勝，療黃疸，利小便更最也。
李時珍先生曰：茵陳，昔人多蒔為蔬，故入藥用，家茵陳所以別山茵陳也。

今淮揚亦有野菌陳，其莖如艾，其葉如青蒿，淡色而背白，葉岐緊細而扁，九月開細花，色黃，結實亦如艾子。
<u>茵陳</u>　清黃疸（《本經》），利小便（《別錄》），為黃家君主之藥也。
治風濕寒熱邪氣（姚斐士稿），熱結黃疸，小便不利，關節不通。
又傷寒熱甚，發黃者（藏器），每多用之。

他如伏瘕水脹，及太陰里邪，瘴瘧寒熱等疾（《日華子》），統屬濕熱者，無不相宜。
但苦寒沉降，能清熱利濕，濕熱去，則諸證自退矣。
中病即已，若過用，不免有伐脾損氣之弊。
邵繩山先生曰：按黃疸之病，多起於飲食勞倦，致傷脾土，脾土不能運化，濕熱內郁，無由發泄，流於皮肉，遍於四肢，黃色如染，淡黃易愈，深黃難愈，焦黃者死，凡抑鬱不得志之人，多生此病。

雖云濕熱，不可純用寒涼，必佐之以辛甘溫散，君之以滲泄，則濕易除，熱易解，其病自愈。
若純用涼藥，重傷脾土，濕熱反甚，變為水腫腹脹者。
多有之矣。
沈則施先生曰：茵陳芬芳疏利，味苦善行，邪在內者出，結者散，故去濕熱，退黃疸也。

然疸證雖有五種之分，同為濕熱所成，仲景方有茵陳梔子大黃湯，治濕熱也；茵陳梔子柏皮湯，治燥熱也。
如苗澇則濕黃，苗旱則燥黃，濕則瀉之，燥則潤之之意也。
又有陰寒發黃，用茵陳附子湯，蓄血發黃用茵陳桃仁湯，（隨證和入可也。）
<u>集方</u>　同防風、羌活治疸黃兼風，同蒼朮、厚朴、澤瀉治疸黃兼濕，同生薑、白豆仁治疸黃兼寒，同川黃連、龍膽草、滑石治疸黃兼熱，又同陳皮、菊花、乾薑治傷酒發黃，同檳榔、枳實、山楂、麥芽治小兒食積發黃，隨證加用可也。

《千金方》：治遍身風癢瘡疥。
用茵陳煮湯洗之。
《斗門方》：治遍身黃疸。
用茵陳一把，生薑五錢，搗爛，水煎服，以渣於胸背四肢，日日擦之。

《斗門方》：治壯人酒疸。
用茵陳四兩，山梔子七個，大田螺一個，連殼俱搗爛取汁，以百沸白酒一大盞，沖汁飲之。
《直指方》：治眼熱赤腫。
用茵陳草、車前子各等分，水煎，內服外洗。

《直指方》：治谷疸。
用茵陳、蒼朮、白朮、澤瀉、車前、神麯、紅曲、麥門冬各等分，水煎服。
《直指方》：治酒色過度，成女勞疸者。
用茵陳、石斛、木瓜、牛膝、黃柏、熟地黃。

《王氏正言》：又五苓散加茵陳、車前，總治諸疸。
治濕熱發黃疸。
用茵陳、梔子、赤茯苓、蒼朮、黃連、厚朴各一錢，滑石二錢，乾薑一錢五分，燈心三十根，水煎服。
身發熱加柴胡一錢二分，有宿食加枳實、蘿蔔子各一錢，大便閉結加大黃一錢。

<h3> - 青蒿</h3>
味苦，氣寒，無毒，乃少陽、厥陰血分藥也。
李時珍先生曰：青蒿，生華陰川澤，所在有之。
得春最早，望春便發，莖如指肥，葉極纖細，色並青翠，似茵陳蒿而背不白，至夏漸高五六尺許，秋深開細淡黃花，花下結子如粟米，莖柔韌，根白硬，苗葉花實並芬芳，功力亦相若也。

嫩時醋淹為菹，香涼可口。
《沈氏筆談》云：青蒿一類，自有二種，一黃色，一青色，青者入藥，即《農經》所指青蒿亦有所別。
陝西銀綏間見青蒿叢中，時有一兩窠，迥然特青，如松檜，翠碧可觀，至秋諸蒿轉黃，此蒿翠碧更倍。
古人取深青者為勝，此獨得蒿力之專精者也，不然諸蒿何嘗不青，但青而色淡耳。

雷公云：凡使惟中為妙，到膝即仰，到腰即俯，使子勿使葉，使根勿使莖，四件若同使，幡然成痼疾。
修事：其葉或莖實，用七歲兒七個溺，浸七晝夜，取出曬乾用。
<u>青蒿</u>　清熱涼血（《日華子》），退骨蒸勞熱（《本經》）之藥也。
此藥得初春少陽之氣以生（陳月坡稿），去肝膽腎經伏熱，故明目消疥，退骨節間內蒸留熱，熱去則血分和平，陰氣日長，故勞熱骨蒸，專主之也。

大抵諸苦寒藥多與胃氣不宜，惟青蒿芬芳清潔，氣先襲脾，故獨宜於血虛有熱之人，以其不損胃氣故爾，是以蓐勞虛熱，非此不除。
又《陳氏方》治傳屍鬼疰瘧痢，寒熱齒痛，皆本少陽木鬱火鬱之病，以此芳潔苦寒之藥，用相宜耳。
若專於真陰內損，營氣衰竭成勞者，當與大滋養藥同劑方善。
倘勞熱之人，有胃虛不食、泄瀉者，產後氣虛內寒作瀉者，咸宜戒之。

陳廷採先生曰：諺云三月茵陳四月蒿，人每誦之，疑是兩藥一種，因分老嫩而異名也。
殊不知葉雖近似，種卻不同，青蒿葉背面俱青，且結花實，茵陳葉面青背白，花實全無，況遇寒冬，尤大差異。
茵陳莖幹不凋，至春舊幹上復發葉，因干陳老，故名茵陳。
青蒿莖幹俱凋，至春再從根下發苗，如草重出，發舊乾者，三月可採，產新苗者，四月才成，是指採從先後為云，非以苗分老嫩為說出。

《綱目發明》云：青蒿，得春木少陽之氣最早，故所主之證，皆少陽、厥陰、血分之病也，故治骨蒸熱勞為最，古方每單用之。
<u>集方</u>　《方脈正宗》：治一切虛勞寒熱，陰虛五心煩熱，腎水真陰不足，以致骨蒸勞熱者，併除產後一切虛熱寒熱，淹延不解。
用青蒿葉、鱉甲、生熟地黃、牛膝、枸杞、麥門冬、北五味子各等分，水煎服。
《斗門方》：治時眼赤腫。

用青蒿葉、防風、連翹、甘草、荊芥各等分，水煎服。
《外科良方》：治瘡疥瘙癢，皮膚一切風疹。
用青蒿為末，每服三錢，白湯調服，再取葉煮湯頻洗。
治男婦勞熱肌瘦。

用青蒿葉（細切）一斤，水三十碗，童便五十碗，同煎，取十碗去渣，入砂鍋內煎成膏，每早服五茶匙，白湯調送。
《靈苑方》：治虛勞寒熱，肢體倦怠煩疼，不拘男婦。
用青蒿成實時採之，取葉以童便浸三日，曝乾，為末，每服三錢，烏梅一個，煎湯服。
《陳氏方》：治虛勞盜汗，煩熱口乾。

用青蒿二斤，取汁，入沙參、麥門冬各四兩，同煎，將稠濾去沙參、麥門冬，將汁熬稠糊，收貯瓷器內，每早晚各服數茶匙，白湯調送。
《仁存方》：治溫瘧痰盛，但熱不寒。
用青蒿四兩，童便浸焙為末，每服三錢，白湯調下。
《聖濟錄》：治暑毒熱痢。

用青蒿葉一兩，甘草一錢，水煎服。
（救急方：）治齒牙腫痛。
用青蒿葉煎湯汩漱。
《衛生方》：治鼻衄。

用青蒿搗汁飲之，將渣塞鼻中極驗。
《永類方》：治酒痔便血。
用青蒿葉為末，每服三錢，糞前血，白湯調，糞後血，白酒調服，俱食前。
《肘後方》：治毒蜂螫人。

嚼青蒿葉敷上即瘥。
《肘後方》：治金瘡撲損出血。
用青蒿搗敷之。
一方用青蒿葉、陳石灰，共搗千下，曬乾為末，臨撲損出血者，敷之即止。

《聖濟方》：治鼻中瘜肉。
用青蒿灰、石灰各等分，淋汁熬膏，點之即落。
<h3> - 青蒿子</h3>
味甘，氣寒，無毒，陰乾研成細末，空心每服二錢，白湯調服。

治積熱眼澀，久服明目，可夜看書，並治虛勞瘦弱。
<h3> - 黃花蒿</h3>
俗名臭蒿，與青蒿相似，色綠帶淡黃，氣腥臭，不可食，人家採以罨醬黃酒麴者是也。
味辛、苦，氣寒，無毒，煮汁治小兒風寒驚熱有驗，其子味性，與黃蒿同，但下氣消痰脹，更殊捷爾。

<h3> - 白蒿</h3>
味辛，氣平，無毒，生中山川澤，先諸草發生，葉似細艾，粗於青蒿，上有白毛錯澀，從初生到秋，白於眾蒿，主風寒濕氣成痹、成脹、成疸、成痢、成膈嗌、成癩瘡諸疾，並解河豚魚毒，《神農》列白蒿於上品，有功無損，而古今醫家不知用，惜哉。
周氏曰：白蒿香美可食，今人以白蒿誤指為茵陳，但苗葉相似，實非也。
李氏言：白蒿，有水陸二種，本草所用，蓋取水生者，故曰生中山川澤，不曰山谷平地也，二種形狀相似，但陸生辛薰，不及水生者香美爾。

《詩》云：呦呦鹿鳴，食野之苹，食野之蒿。
蘋，即蒿之初生水中，青色自莖，鮮嫩時也。
蒿即蘋之長大，至秋老成衰萎時也。
鹿食九種解毒之草，白蒿其一也。

《詩》云：於以采蘩，於沼於沚。
《左傳》云：蘋蘩薀薸之菜，可以薦於鬼神，羞於王公，並指水生白蒿而言，則《爾雅》之皤蒿，為白蒿無疑矣。
劉氏禹錫曰：白蒿即蓬蒿，可以為蔬，生挼醋淹為菹，食之益人。
曝乾釀酒，治痿痹腳氣，及惡瘡癩疾遍體頭面俱生者。

為末，白湯調服一二錢，治濕熱脹滿。
搗汁可退黃疸，並熱厥心痛，赤白痢疾。
熬膏煉蜜收，可治膈嗌。
蒿類繁多，難以盡收，除青蒿、黃蒿、白蒿外，又有角蒿，廩蒿、馬矢蒿、牡蒿、邪蒿諸種類，本書所選只取青、黃、白三蒿，其餘無所要用，姑刪去之。

<u>續補集方</u>　治中暑。
用青蒿嫩葉搗爛，手捻成丸黃豆大，新汲水吞下，數丸立愈。
<h3> - 益母</h3>
古名茺蔚。

味苦、甘、微辛，氣溫，無毒，陰中之陽，手足厥陰經藥也。
為婦人產後血分之要劑，當以童便酒煎。
李時珍先生曰：古方用實，今方用葉，蓋茺蔚專精在實，取充盛密蔚之義，其功宜於婦人胎產眼目，故有益母之稱。
生江海湖濱地澤，及園圃田野近水濕處甚繁。

春初生苗如嫩蒿，入夏漸長至三四尺，莖方有四稜如黃麻莖，葉有尖歧如艾葉，莖有節寸許，節節生穗，叢簇抱莖，四、五月間穗內開小花紅紫色，亦有白色者，每萼內有細子四粒，似蒿子黑褐色，有三稜，藥肆往往作巨勝子貨之。
其草生時有臭氣，夏至後莖葉皆枯，其根白色。
雖有白花、紅紫花二種，莖葉子穗皆同，但白者入氣分，紫紅者入血分，別而用之可也。
入藥取葉以酒拌蒸，曬乾用。

取子微炒黃，舂簸去殼，取仁用。
<u>益母草</u>　行血養血，行血而不傷新血，養血而不滯瘀血，誠為血家之聖藥也（李時珍）。
婦人臨產之時（方吉人稿），氣有不順而迫血妄行，或逆於上，或崩於下，或橫生不順，或子死腹中，或胞衣不落，或惡露攻心，血脹血暈，或瀝漿雖生，蹊澀不下，或嘔逆噁心，煩亂眩暈，是皆臨產危急之證，惟益母草統能治之。
又瘡腫科以之消諸毒，解疔腫癰疽，以功能行血而解毒也。

眼目科以之治血貫瞳仁及頭風眼痛，以功能行血而去風也。
習俗以益母草有益於婦人，專一血分，故屢用之。
然性善行走，能行血通經，消瘀逐滯甚捷，觀其治疔腫癰疽，眼病血障，則行血活血可知矣。
產後諸疾因血滯、氣脈不和者，用之相宜。

若執益母之名，施於胎前之證，血虛形怯，營陰不足者，肝虛血少，瞳仁散大者，血脫血崩，陽竭陰走者，概而與之，未嘗不取咎也。
陳廷採先生曰：益母草，活血行氣，有補陰之功，凡胎前產後有所恃者，血氣也，胎前無滯，產後無虛，用此以其行中有補，補中有行，故有益母之稱。
子名茺蔚，益肝膽，有明目之功，潤腎髓，有益精之力，利水實脾，調經順脈，功兼該矣。
《紅媳婦家寶方》云：益母草苗、葉、莖、根、花、子，取全體總用，酒浸蒸曬乾，搗極爛，再碾為末，煉蜜丸如彈子大，治胎前，安生胎，去死胎。

治產後，行瘀血，生新血。
又明目精，散水蓄，消丹疹，拔乳癰，止尿血，利小便，功全備矣。
繆仲淳先生曰：茺蔚草，味陰而氣陽，輕潔之品，補而能行，辛散而兼潤者也，於婦人氣分血分諸病頗宜。
<u>集方</u>　濟陰返魂丹，治婦人胎前產後危急諸證。

用益母草（紅紫花者），端午小暑，或六月六日，或七月七日連根收採，陰乾以石器內碾為細末，煉蜜丸如彈子大，隨證嚼服，用白湯送，其根燒存性，為末，酒服，功與黑神散等。
其藥不限丸數，以病愈為度，或丸如梧桐子大，每服百餘丸，又可搗汁濾淨，熬膏服之。
治胎前臍腹痛，或作聲者，米飲下。
治胎前產後臍腹刺痛，胎動不安，下血不止，當歸湯下。

治產後，以童子小便化下一丸，能安魂定魄，血氣自然調順，諸病不生；又能破血痛，養脈息，調經絡，並溫酒下。
治死胎不下及橫生不順，胞衣不出，或經閉脹滿，心悶心痛，並用炒鹽湯下。
治產後血暈眼黑，血熱口渴，煩悶如見鬼神，狂言不省人事，以童子小便和酒化下。
治產後結成血塊，臍腹奔痛，時發寒熱，有冷汗，或面垢顏赤，五心煩熱，並用童便酒下。

治產後惡露不盡，結滯刺痛，上衝心胸滿悶，童便酒下。
治產後瀉血水，以棗湯下。
治產後痢疾，米湯下。
治產後血崩漏下，糯米湯下。

治產後赤白帶下，阿膠艾湯下。
治月水不調，溫酒下。
治產後中風，牙關緊閉，半身不遂，失音不語，生薑湯下。
治產後氣喘咳嗽，胸膈不利，噁心，吐酸水，面目浮腫，兩脅疼痛，舉動失力，溫酒下。

治產後月內，咳嗽，自汗，發熱，久則變為骨蒸，童便下。
治產後鼻衄，舌黑口乾，童便下。
治產後兩太陽穴痛，呵欠，心忪，氣短，羸瘦，不思飲食，血風身熱，手足頑麻，骨節疼痛，並米飲下。
治產後大小便不通，煩躁口苦者，薄荷湯下。

治婦人久無子息，溫酒下。
治產婦一切諸病，及折傷內損，有瘀血，每天陰則痛，神方也。
三月採益母草（連根、葉、莖、花），水洗令淨，於箔上攤暴，水乾，以竹刀切長五寸，勿用鐵刀，置於大鍋中，以水浸過二三寸，煎煮，候草爛，水減三之二，漉去草，取汁約五六斗，入盆中，澄半日，以綿濾去濁渣，以清汁入釜中慢火煎，取一斗，如稀餳狀，瓷瓶封收，每取數大匙，暖酒和服，日再服，或和羹粥亦可，服至七日，則疼漸平復也。
產婦惡露不盡及血暈，一二服便瘥，其藥無忌，又能治風，益心力。

《陳近泉家寶方》：治血熱經行先期，及胎漏下血。
用益母草、生地黃、白芍藥、麥門冬、枇粑葉、青蒿子、五味子、阿膠。
治胎不安腹痛。
用益母草、杜仲、阿膠、川續斷、當歸身、川芎、熟地、白芍藥各等分，為丸服。

治臨產血崩不止。
用益母草、當歸身、懷熟地各五錢，炮薑炭、人參各一兩。
治婦人經前經後感冒，頭痛發熱，譫語妄見，煩躁，類傷寒，此熱入血室證。
用益母草、柴胡、半夏、當歸、丹皮、黃芩。

治胎死腹中，或胞衣不下。
用益母草搗熟，以熟水少許，和絞取汁，頓服之。
治產後血閉血暈，心氣欲絕。
用益母草搗汁，和熟水少許，灌服立蘇。

治產後血暈，瘀血薄心，惡露不行，腹痛，少腹兒枕痛，兼催生及胞衣不下，並氣閉經阻，經行作痛。
用人參、琥珀、乳香、沒藥、血竭、沉香、丹砂、五靈脂各等分，為末，用益母草取汁拌，曬乾，三拌三曬為度，加煉蜜搗成丸，如彈子大，用白湯化服。
《心鏡》：治一切癰疽，並婦人乳癰，急慢疔瘡，及小兒頭瘡，浸淫黃爛，及陰疽陰蝕。
以益母草煎汁，患處淋洗，再以新鮮者絞汁，頻頻飲之，解毒消散。

《醫學大成》：又方，治疔瘡。
用益母草（四月連花采之）燒存性，先以小尖刀十字劃開疔根，令血出，次繞根開破，捻出血，拭乾，以稻草心蘸藥，拈入瘡口令到底，良久當有紫血出，捻令血淨，再拈藥入，見紅血乃止，一日夜拈藥三五度，重者二日根爛出，輕者一日出。
有瘡根脹起，即是根出，以針挑之，出後再敷生肌散易愈。
忌風寒、房室、酒肉、一切毒物。

《醫學大成》：治一切疔腫發背，及無名腫毒。
益母草、蒼耳草、夏枯草、金銀花、紫花地丁各一握，鼠黏子、白芷、殭蠶、白芨、白斂、甘草、連翹、生地各五錢，水十碗，煎去十分之七，取汁飲之。
《聖惠方》：治勒乳成癰。
用益母草為末，水調塗乳上，一宿自瘥，搗汁飲亦得。

《碧潭集》：治血風眼障，血汙瞳仁。
用益母草、木賊草、蒼耳子、草決明、當歸尾、荊芥穗，水煎服。
《徐孺人家抄》：治血風攻頭，頭痛頭風，並眼痛。
用益母草、防風、羌活、天麻、蒼耳子、薄荷、連翹各等分，水煎服。

《廣利方》：治小兒疳痢垂死者。
用益母草嫩葉，同白米煮粥，食之甚佳，絞汁亦可。
<h3> - 夏枯草</h3>
味苦、辛，氣寒，無毒，陰中之陽，可升可降，乃足厥陰、少陽經血分藥。

《別錄》曰：夏枯草，生蜀郡川穀，今所在皆有，原野平澤間甚多。
冬至後生苗，漸高至一二尺許，莖微方，葉對節生，似旋覆葉而長大，邊有細齒而背白。
三、四月莖端作穗，長一二寸，穗中開淡紫碎花，似丹參花，結子亦作穗，一穗四子，五月便枯，宜四月收採用。
丹溪翁言無子，亦欠察矣。

其嫩苗瀹過，浸去苦味，油鹽拌之可食。
　寇氏曰：茺蔚有臭味，自秋便生，經冬不悴，春開白花，夏結子。
夏枯草無臭味，春末開淡紫花，夏結子，兩物俱生於春，俱枯於夏，但夏枯草更早枯一月矣。
<u>夏枯草</u>　涼血情肝，疏郁散結之藥也（朱丹溪）。

此藥得金水之體，少陽之氣，善治肝鬱血燥為病，故前人主寒熱瘰癧，鼠瘻癭核，目疼瘡疹諸疾，及腳腫濕痹等證。
但性味寒而苦辛，寒能除熱，苦能下泄，辛能散滯，專入肝膽二經，攻熱逐濕則前證自除矣。
除肝膽血鬱氣滯之病，成瘰癧濕痹等證之外，並無別用。
久服亦損胃家，謂苦寒降散多也。

沈則施先生曰：夏枯草，大治瘰癧，散結氣，有調養厥陰血脈之功。
及觀其退寒熱，虛者以滋補藥和之，實者以行散之藥佐之，外以艾灸，亦漸取效，此平易簡要之言也。
一男子病目羞明，至夜目珠大痛，連眉稜骨及頭半邊，痛且腫，灸厥陰少陽二穴，痛隨止，半日痛又作，以夏枯草四兩，香附一兩，甘草五錢，共為末，每用二錢，茶清調服，下咽則痛減半，至四五服，痊愈也。
繆仲淳先生曰：瘰癧鼠瘻，由肝鬱筋結之所生，寒熱毒氣之所成，留於脈中，著於肌肉，其本在臟，其末出於頸腋之間，久則內潰膿血，多成勞瘵，面黃少食，肌消骨立，不可為矣，諸方用夏枯草配四物湯，宜早服、多服，屢獲效。

<u>集方</u>　《方脈正宗》：治肝火血鬱成勞。
用夏枯草入逍遙散良。
（薛氏方：）　治瘰癧馬刀，不論已潰未潰，或日久成漏。
用夏枯草六兩，切細，酒浸蒸曬五次，為末，配十全大補湯料，再加香附、貝母、遠忘尤善。

《自明集》：治肝虛目睛痛，或冷淚不止，或血脈纏睛，或羞明怕日。
用夏枯草十兩，切細，酒浸，蒸曬三次，配甘菊花、草決明各一兩，密蒙花三兩，枸杞子五兩，共為末，煉蜜丸，早晚各食前服三錢。
《真氏全書》：治腳氣頻發，腫痛難履。
以夏枯草（酒浸一宿，曬乾炒）、木瓜（醋拌炒）各等分，為末，每早食前服三錢，白湯引。

《真氏全書》：治乳癰初起。
用夏枯草、蒲公英各等分，酒煎服，或作丸用亦可。
治一切癰疽腫毒。
用夏枯草一斤，甘菊花、紫花地丁、忍冬藤、連翹、白芨、甘草、生地、白芷各二兩，半枝蓮六兩，水大鍋，煎汁二次，總和熬膏，每服大匙五匙，白湯引，止痛消毒如神。

<h3> - 劉寄奴草</h3>
味苦，氣溫，無毒。
蔡氏曰：劉寄奴草，出河中孟州、漢中滁州、江南越州山側高崖道傍，所在皆有。
春暖即生苗，高二三尺，一莖直上，葉似蒼朮葉，尖長糙澀，面青背白，九月莖端歧分數枝，每枝攢簇，小花十數朵，蕊黃瓣白，宛如秋菊，經數日花心拆裂，白絮如苦買花之絮，隨結子細長；亦如苦買之子。

修治：揀去莖葉，只用子，粗布拭去薄殼酒拌蒸用。
李氏曰：莖葉花子，性類相同，皆可用。
又按《南史》云：宋高祖劉氏，小字寄奴，在軍中療金瘡最驗，軍人遂以此呼之，故名。
<u>劉寄奴</u>　消血脹，止血痛，活血破（《日華子》），血之藥也。

其性溫散善走（沈則施稿），流行血脈，故《別錄》主撲損折傷，血凝脹痛，金瘡血出不止，婦人血症血結，及產後血證余疾，用此可下血止痛，正以其行血迅速故也。
但行散之性專入血分，如病人氣血兩虛，與脾胃薄弱，易作泄者勿用。
沈則施先生曰：此藥古方罕用，元本草始附隰草部，其葉揉之有香氣，乃破血之仙藥，為末，酒和服數錢，治跌撲打傷極效，不可過多，令人吐利。
<u>集方</u>　《千金方》：治血氣脹滿，或杖打，或蹼□，或從高下墮，血汙心胸，遍身上下內外作痛者。

用劉寄奴為末，每服三錢，酒調服。
《千金方》：治金瘡出血不止。
用劉寄奴為末，內服外敷效。
《千金方》：治折傷瘀血在腹內者。

用劉寄奴、骨碎補、延胡索各一兩，水二升，煎七合，和好酒及童便各一合，溫服。
《楊氏產寶》：治婦人血症血結。
用劉寄奴為末，每食前一錢，酒調服，漸漸化解，並治產後一切腐敗留血為病。
《本事方》：治湯火灼傷。

先用食鹽末摻之護肉不壞，後以劉寄奴為末，雞子清調塗，不痛不爛，亦無痕，大效。
《集簡方》：治大小便血。
用劉寄奴為末，茶調空心服二錢，即止。
《聖惠方》：治風入瘡口腫痛。

用劉寄奴為末摻之，即止。
治筋骨疼痛，甚如夾板狀，痛不可忽。
用劉寄奴草五錢，煎湯，將騾子修下蹄爪燒灰存性，研末，劉寄奴湯調服三錢，服後飲熱酒半盅，不過三五服愈。
神仙化痞膏，專貼一切積聚痞塊如神。

用劉寄奴草四兩（曬乾），當歸、川芎、白芷、黃粕、建黃連、蘇木、川烏各二兩，肉桂、丁香、巴豆肉、草烏各一兩，大黃、蜈蚣、穿山甲各三兩，白花蛇一條，桃枝、柳枝各三十寸。
上銼細，以香油二斤浸五七日，桑柴慢火熬黑色，去渣放冷，濾淨澄清，取一斤半，再入鍋內，桑柴火熬至油滾，陸續下飛過黃丹（炒燥）三兩，密陀僧（研細末）一兩，仍慢火熬至沸止，再下黃蠟八兩，熬至滴水成珠方離火，待微冷，下後細藥，乳香、沒藥各一兩，硇砂一錢五分，麝香、輕粉各二錢，血竭五錢，阿魏五錢。
上七味，共為末，陸續入膏內，不住手攪勻，以冷為度，用桑皮油紙攤膏，貼患上，時時以炭火烤熱手磨熨之。
<h3> - 旋覆花</h3>

味苦、微咸，氣溫，無毒，一云有小毒，可升可降，乃手太陰肺、手陽明大腸藥。
方氏曰：旋覆花，圓而覆下，故名。
生平澤川穀，及近道濕地，所在皆有。
二月生苗，長一二尺，莖柔細，似紅蘭而無刺，葉如大菊及小蘇蒿艾之類。

六月開深黃色花，亦如菊，香亦如菊，故別名夏菊。
根細而白，極易繁衍，生水澤邊者，花小瓣單，人家栽植者花大蕊簇，蓋土地肥瘠使然。
修治：去蕊蒂及殼皮用。
<u>旋覆花</u>　消痰逐水，利氣下行之藥也（寇氏）。

主心肺結氣（白尚之稿），脅下虛滿，胸中結痰，痞堅噫氣，或心脾伏飲，膀胱留飲宿水等證。
大抵此劑，味鹹以軟堅散痞硬，性利以下氣行痰水，實消伐之藥也。
本草有定驚悸，補中之說，竅思痰閉心胞脾絡之間，往往令人病驚，旋覆破痰逐飲，痰飲去，則胞絡清淨而無礙，五志自寧，驚悸安矣。
又飲消則脾健，脾健則能運行飲食，中氣自受其益而補養矣。

然行痰水，下結氣，是其專功，病人涉虛者，不宜多服，冷利大腸，虛寒人禁用。
女醫童玉峰先生曰：若熱痰則多煩熱，濕痰則多倦怠軟弱，風痰則多癱瘓奇證，驚痰則多心痛癲疾，冷痰則多骨痹痿疾，飲痰則多脅痛、臂痛，食積痰則多癖塊痞滿，其為病狀種種變見，用旋覆花，虛實寒熱隨證加入，無不應手獲效。
李時珍先生曰：仲景治傷寒汗下後，心下痞堅，噫氣不降，用旋覆代赭湯。
胡洽居士治痰飲兩脅脹滿，用旋覆花，皆破堅也。

<u>集方</u>　（《方脈正宗》共四方：）治諸濕腫、痰脹、水脹。
以五苓散加旋覆花最妙，氣實者加葶藶子一二錢。
治風濕痰飲上攻，頭目眩脹，眵䁾。
用旋覆花、天麻、甘菊花各等分，為本，每晚服二錢，白湯下。

治中風後痰涎壅滯，結如膠漆。
用旋覆花洗淨，焙研為末，煉蜜丸梧子大，每臥時以茶湯下三十丸。
治小便不行，因痰飲留閉者。
用旋覆花一握，搗汁，和生白酒服下，立通。

<h3> - 紅藍花</h3>
味辛、苦、甘，氣寒、平，無毒，陰中之陽，為手少陰、足厥陰經血分藥也。
蘇氏曰：紅花色紅，葉似藍，故有紅藍花之名。
李時珍曰：生西域及梁漢間，人家場圃所種，二月、八月、十二月皆可下種，雨後布子於熟地。

春生苗，脆嫩可食，二月作葉，形如小薊，五月開花，色深紅如大薊花，花下作球，匯生多刺花，出球上，圃人乘露採之，採已復出，至盡而罷。
球中結實，白顆如小豆，搗煎其汁，入醋拌蔬極鮮美。
蒸熟搗油，亦可為燭。
其花曝乾搗熟，以水淘，布袋絞去黃汁，又搗又絞去黃汁盡，可染緋紅，上供御服。

入藥用花，未經搗絞取汁者，揉碎用。
<u>紅花</u>　破血行血，和血調血之藥也（陳蘆齋）。
主胎產百病（周士和稿），因血為患，或血煩血暈，神昏不語，或惡露搶心，臍腹絞痛，或瀝漿難生，蹊搊不下，或胞衣不落，子死腹中，是皆臨產諸證，非紅花不能治。
若產後血暈，口噤指搦，或邪入血室，譫語發狂，或血悶內脹，僵仆如死，是皆產後諸證，非紅花不能定。

又如經閉不通而寒熱交作，或過期腹痛而紫黑淋漓，或跌撲損傷而氣血瘀積，或瘡瘍痛癢而腫潰不安，是皆氣血不和之證，非紅花不能調。
蓋血之為物，生化於脾，總統於心，藏納於肝，宣布於肺，施泄於腎，分屬任沖，灌溉一身，紅花汁與之同類，故能活男子血脈，行女人經水。
又少用則養血，多用必行血也。
但性本行血，如血暈已定，留滯既行，即止後服，過用能使血行不止，毋忽也。

劉默齋先生云：新昌一婦，病產暈已死，但胸膈微熱，有醫陸氏曰：此血悶也，速購紅花數十斤乃可活。
以大鍋煮湯，盛三桶於窗格之下，異婦寢其上熏之，湯冷再加，有頃指動，半日乃蘇。
按此方亦得唐許胤宗以黃耆湯熏柳太后風病之法也。
潘鄧林先生曰：紅花行血活血入產科，人所共知之也，而傷寒家有發熱表汗不出者，營虛血燥，不能行汗也，用紅花一二錢，入解表藥中，行血助汗最妙，人所未知。

<u>集方</u>　《女科萃訪》共九首：治血煩血暈，神昏不語。
用紅花一兩，當歸五錢，川芎三錢，水五碗，煎二碗，徐徐服。
治產後惡露搶心，臍腹絞痛，或經阻不行，少腹作痛，併成結塊，亦良。
用紅花、玄胡索、當歸、牛膝、川芎、益母葉、五靈脂、木香，或丸或煎皆可。

治臨產瀝漿難生，或胞衣不落，或子死腹中。
用紅花二兩，當歸、川芎各三錢，水煎服，如行死胎，本方加芒硝五錢，即下。
治熱病胎死腹中。
用紅花三兩，煎汁和童便，乘熱飲之，立效。

或胞衣不下，產後血暈，並用此法極驗。
治產後血暈，口噤指搦如風狀。
用紅花二兩，黑荊芥一兩，當歸身八錢，川芎三錢，水煎服，和童便亦妙。
治傷寒初起，經水適來或適斷，因而病寒熱譫語，如見鬼狀，名曰熱入血室。

用紅花、牡丹皮，加入四物湯中，飲之效。
治血悶閉內脹，僵仆如死。
用紅花二兩，草烏五錢（酒炒黃），當歸、川芎、五靈脂各一兩，水煎溫和，徐徐灌之。
治經水閉結不行，寒熱晡熱。

用紅花一兩，柴胡、黃芩、丹皮、香附、生地、當歸各三錢，川芎一錢，如咳嗽加麥門冬、天花粉、知母各一錢五分，水煎服。
治經水過期方來，腹中痛，血色紫黑，淋漓不斷。
用紅花、牡丹皮、玄胡索、五靈脂、生地、白芍、當歸、川芎、香附，內熱加黃連、知母。
《圖經本草》：治六十二種風證。

用紅花一味三錢，水煎，日服一盞，一月見效。
<h3> - 紅花子</h3>
治天行痘瘡，血熱不能起發，用數十粒，研爛，和生犀角、真紫草、生地黃，同煎服。
<h3> - 大薊</h3>

味甘、微苦，氣寒，無毒。
陳氏曰：薊門猶多，以薊得名，當以北方薊州者為勝。
大薊生山谷，即虎薊也。
二月生苗，高二三尺，葉皺多軟刺，中心出花，其花如髻，色赤微青，若紅藍花。

<u>大薊</u>　涼血止血之藥也（朱丹溪）。
本草主吐血、衄血（瞿秉元稿），凡血熱妄行，溢出上竅，用此立止，因其性涼故也。
但涼而利，止血而又能行瘀，故外科方以此消癰腫可知矣。
前人謂為安胎，令人肥健（《別錄》），蓋不知何所取義云。

<u>集方</u>　《萬氏方》：治吐血衄血，崩中下血。
用大薊一握，搗絞取汁，服半升，立止。
（外科方：）治腸癰，肚腹癰，內疽諸證。
用大薊根葉、地榆、牛膝、金銀花，俱生搗絞汁，和熱酒服良，如無生鮮者，以干葉煎飲亦可。

《千金方》：治崩中下血。
用大薊根葉搗汁半升，和炒蒲黃、棕皮灰各五錢，調汁服。
《孟氏本草》：治跌撲損傷，瘀血作痛。
用大薊汁和熱酒飲。

<h3> - 小薊</h3>
味甘、微苦，氣寒，無毒。
蘇氏曰：小薊生平澤，處處有之，即貓刺也，又名青刺薊。
二月生苗，僅一二寸，並根作蔬食甚美，四月即高尺余而多刺。

中心出花如髻，亦如紅藍花，色青紫，與大薊根苗相似，但不若大薊之肥大耳。
寇氏曰：大小薊形狀相似，但大薊高三四尺，葉皺，小薊僅高一尺，葉不皺，以此為異，作菜雖有微芒，不害人咽喉。
二薊取用，三月採苗，九月採根，俱曬乾用。
<u>小薊</u>　涼血止血，保新血，去陳血之藥也（朱丹溪）。

故《陳氏方》主暴下血、嘔血、衄血、崩血、金瘡出血不止等證（瞿秉元稿），又治胸膈煩悶，虛損內熱，及胃閉不食等疾，諸因血熱為音者，絞汁溫服立瘥。
按大小二薊，性寒下行，以其能下氣，故主崩衄熱血多效，惟不利於氣虛、血虛及脾胃虛泄瀉，飲食不思之證。
沈則施先生曰：接二薊治血、止血之外，無他長，不能益人，如前人云養精保血，補虛開胃之說，不可依從。
<u>集方</u>　《聖惠方》：治心熱吐血口乾。

用小薊葉並根搗汁，每溫服二小盞。
《梅師方》：治卒瀉鮮血不止。
用小薊根葉搗汁，以酒半和溫服，如無鮮者，以干葉為末，人參湯調服二三錢。
《聖惠方》：治小便熱淋下血。

用小薊根葉搗汁，和生白酒，服一二盞。
（蘇氏方：）治乳石發毒，壅熱心悶吐血。
以生小薊根葉搗汁，每服三合，入煉蜜三五匙，攪勻服之。
《簡要濟眾》：治九竅出血。

以小薊根葉搗絞汁一二盞，以酒半和溫服，如無鮮汁，搗乾者為末，白湯調服三錢。
《孟氏本草》：治金瘡出血不止。
取小薊苗葉根，搗爛敷上即止。
<u>續補方</u>　治下疳。

用新鮮小薊、新鮮地骨皮各五兩，煎濃汁浸之，不三四日即愈。
治氣實火盛之人吐血、衄血、咳血、咯血、唾血，並皆治之。
用大薊或小薊，並取苗葉一把，生地黃一兩，黃芩三錢，甘草、牡丹皮、犀角屑各一錢，燈心一團，水二碗，煎一碗服。
<h3> - 續斷</h3>

味苦、甘、辛，微溫，無毒，可升可降，入足厥陰、少陰經，理腰腎之要藥。
蘇氏曰：續斷，生陝西河中，舒、越、晉、絛諸州，江南諸郡，皆有之。
三月生苗，杆有四稜，葉似苧麻，兩葉對生，四月開花紅白色，似益母花，根如大薊，赤黃色，出川中者味兼甘更佳。
色赤而瘦，折之有煙塵起者，無者為南續斷，非川產也，功少不及。

《藥錄》云：喜延蔓，葉細，莖如荏，根黃白，有汁，今用莖葉節節斷，皮黃皺如雞腳者。
八月採根，橫切銼之，去向里硬筋，酒洗，曬乾用。
又一種草茅根，真似續斷，誤服令人筋軟，須辨之。
<u>續斷</u>　補續血脈之藥《（《人物考》）。

總療婦人胎前產後一切諸病（陸平林稿），故本草主內傷，補不足，續筋骨，調血脈，活關節，止腰痛，治金瘡，益子宮，安胎孕。
又治崩中淋血，腸風下血，痔瘻留血，折傷瘀血諸疾，大抵所斷之血脈，非此不續，所傷之筋骨，非此不養，所滯之關節，非此不利，所損之胎孕，非此不安，久服常服，能益氣力，有補傷生血之效，補而不滯，行而不泄，故女科、外科取用恆多也。
盧子由先生曰：斷者，續之，因名續斷，故枝莖根葉宛如經脈骨節者也，是主續筋骨，連肉理，貫經脈，利乳難，散乳癰續之功用大矣哉。
李時珍先生曰：一人病血痢，一醫用平胃散一兩，入川續斷末三錢，每服二錢，水煎服。

王子會稽時行痢疾，疏方示人，往往有驗，嬰兒病痢，服之更效。
<u>集方</u>　《於任環錄》：治胎產一切諸病。
用四物湯加續斷。
如欲止血，補不足，療崩中，當以白膠、阿膠、麥門冬、杜仲、五味子、山茱萸、人參、枸杞子、黃耆同用。

欲行血理傷，則與牛膝、肉桂、玄胡索、紅花同用。
欲安胎，則與白朮、杜仲、黃芩、生地、砂仁殼、廣陳皮同用。
治跌撲折傷。
用川續斷、當歸各一兩，自然銅五錢（火煅酒淬），土鱉蟲三十個（火烘為末），俱研細，紅曲打糊丸，如黍米大，每早午晚各服五分，溫酒送下。

治乳癰，初起可消，久患可愈。
用川續斷八兩（酒浸炒），蒲公英四兩（日乾，炒），俱為末，每早晚各服三錢，白湯調下。
治乳汁不行。
用川續斷五錢，當歸、川芎各一錢五分，麻黃、穿山甲（火煅）各二錢，天花粉三錢，水二大碗，煎八分，食後服。

治妊娠胎動欲墮。
用川續斷四兩，川杜仲二兩，俱酒浸炒，共為末，棗肉丸梧子大，每早晚各服三錢，當歸一錢，煎湯下。
<h3> - 漏盧</h3>
味苦、咸，氣寒，無毒，入足太陽、陽明、少陽、手太陰、陽明經。

蘇氏曰：漏盧，由汴東州郡及秦海州皆有之。
舊說莖葉似白蒿，花色黃白，莢莖若箸大，結子作房，類油麻而小，根生如蔓菁而細，山西單州出者為勝。
八月採莖，陰乾，黑於眾草，南方常用莖苗，北方常用根。
沈存中雲：今方家所用漏盧，乃飛廉也，苗似苦芙，根如牛蒡，綿頭者是也，採時用根。

今閩中所謂漏盧，莖如油蔴，高四五尺，秋深枯黑如漆，採時用苗，乃真漏盧也。
又按諸郡所云，惟單州者差相類，沂州者花葉頗似牡丹，秦州者花似單葉菊花，紫色，五七枝同一杆，海州者花紫碧色，如單葉蓮花，花萼下及根旁有白茸裹之，根如蔓薔而細又類蔥，黑色，三州所生，花雖別而葉頗相類，但秦海州又葉作鋸齒狀，一物而殊類如此。
又本草飛廉，一名漏盧，與苦芙相類，其根生則皮黑肉白，干即黑如玄參，六、七月採花陰乾用。
所說與秦州、海州所圖漏盧花葉及根頗相近，然彼人但名漏盧，不曰飛廉也。

<u>漏盧</u>　去風熱，解瘡痍（《別錄》），寒而通利之藥也。
苦鹹屬陰（魏景山稿），性惟涼散，故本草主皮膚瘙癢，隱疹風毒，惡瘡，及乳癰發背，痔毒腸風諸證，能理血排膿，引經脈，利筋骨，行臟腑，而古方以漏盧湯為癰瘍科初起泄毒之首劑也。
又宋人治癰疽，並預解時行熱毒痘疹，今但知其寒能解熱之義，蓋不知其能入陽明之故也。
設患人胃寒不食，並泄瀉者，瘡瘍陰證，平塌不起發者，有妊娠者，俱禁用之。

<u>集方</u>　《外科準繩》：治皮膚瘙癢，隱疹風毒，瘡疥。
用漏盧、荊芥、白鮮皮、浮萍、牛膝、當歸、蘄蛇、枸杞子各一兩，甘草六錢，苦參二兩，浸酒蒸飲。
（《集驗方》以下共七方：）治癰疽發背，一切腫毒初起，及時行熱毒，赤腫丹痃。
用漏盧、連翹、白斂、枳殼、升麻、甘草、麻黃、朴硝各一兩，大黃八錢，共為末，每服三錢，白湯調服，取利為度。

發背初起二三日，但有裡實熱證，便宜服此，退毒下膿，乃是宣熱拔毒之劑，熱減即住服。
（《集驗方》以下共七方：）治癰疽排膿，長肉生肌。
用漏盧、人參各五錢，黃耆二兩。
治時行痘疹，預防染患。

用漏盧五錢，綠豆、白芍藥各三錢，甘草三錢，俱微炒黃，研末，每服一二錢，白湯調服。
治乳汁不下。
用漏盧一兩，同豬蹄、狗蹄煮汁飲，立通。
治乳癰紅腫，初起立消。

用漏盧一兩，甘草五錢，水煎服。
治肥實婦人，乳汁不下，乃氣脈壅塞也，或經絡凝滯，乳內脹痛，邪蓄成癰，服之自然內消。
用漏盧五錢，蛇蛻一條（炙焦），共為末，瓜蔞一個，和皮搗極爛，總和一處，先取一半，熱酒調服，以利為度。
治瘰癧，排膿止痛生肌。

用漏盧、連翹、紫花地丁、貝母、金銀花、甘草、夏枯草各等分，水煎服。
《聖濟錄》：治歷節風痛，筋脈拘攣，痛如虎咬，身難展動。
用漏盧五錢，地龍二條（去土炒），共為末，生薑五錢，取汁，生蜜三錢，水二碗，共煎滾，取漏盧、地龍末各一錢，調服。
《聖惠方》：治小兒無辜疳病，肚脹或時泄利，冷熱不調。

以漏盧一兩，炒為末，每用一錢，以豬肝一兩，入鹽少許，同煮熟，空心頓食之。
<h3> - 苧根</h3>
味甘，氣寒，無毒。
蘇氏曰：苧麻，生閩、廣、江、浙間，宿根不死，至春再發一科數十莖，亦可分蒔，高七八尺，葉如楮，無叉，面青背白，有短茸毛，夏秋間著細穗青花，其根黃白而輕虛。

八、九月採剝其皮，可以績布，諸處歲再刈，推荊楊問，歲可三刈，取皮以竹刮其表，則厚處自脫。
　李氏曰：苧麻，家苧也。
又有山苧，野苧也。
又有紫苧，葉面紫。

白苧葉面青，其背皆白。
刮洗煮食可收荒，味甘美，其子茶褐色，九月收之，二月可種，宿根亦自生。
<u>苧根</u>　涼血解毒之藥也（《藥性論》）。
《別錄》專主小兒赤遊丹毒（計日聞稿），大人癰疽背發，及一切無名毒腫，搗敷即解。

又天行熱病，大渴發狂，或婦人胎臟蘊熱，漏胎下血，或氣、血、砂、膏、勞五種淋證，或服金石熱藥，性發煩悶等患。
用此煎嘗，諸病立效，皆以其性寒，涼血、解熱、化毒故也。
如病人胃弱泄瀉者勿服，諸病不由血熱者，亦不宜用。
（其葉與皮筋主治略同。）

朱彥修先生曰：苧根，大能養陰而活瘀血，方藥或惡其賤，似未曾用也，古方以苧麻產婦枕之，立定血暈，安腹上，立止腹痛，況服食乎。
盧不遠先生曰：苧，質直而縷如經如絡，故易長則氣勝，理順則血流，治胎捷於益母，世人未之識也。
李時珍先生曰：苧麻葉極散血，五月五日收取，和石灰搗作團，曬乾收貯，遇有金瘡跌傷撲傷，研末敷之，即時血止，且易痂也。
又方凡諸損傷，肉破血瘀不散者，五、六月收野苧麻葉、真紫蘇葉二味，搗爛敷上傷處，如有瘀血在腹內不散者，以二葉搗汁，和酒服即通，血皆化水也。

<u>集方</u>　治五色丹毒。
苧根煮汁，日浴三次，或濃煎汁，少許飲之亦良。
《圖經本草》：治癰疽腫毒，初起未成者。
用苧根熟搗敷上，日夜數換。

（大氏方：）　天行熱病，大渴狂妄。
用苧根濃煎飲之。
《梅師方》：治妊娠胎動不安，或漏血不止，或下黃水如膠，或如小豆汁，腹中痛者。
用苧根（去黑皮，切碎）十兩，水煎稠，徐徐飲。

《斗門方》：治五種淋證，莖中澀痛，或白淫白濁。
用苧根搗爛，煎水飲立效。
（《聖惠方》共三首：）治小便不通。
用苧根搗爛，攤布上，貼少腹，連陰際，須臾即通。

治小便淋血。
用苧根煎湯，頻服大妙，並治諸淋。
治肛脫不收。
用苧根搗爛，煎湯熏洗。

（林氏祖方：）治跌撲打傷，或從高失腳下墮，內傷瘀血者。
用苧根或苧麻（燒灰）五錢或一兩，熱湯或熱酒調服，瘀血立散。
（楊子建方：）治夏月驟然水瀉，日夜不止欲死，不拘男婦。
用五月五日採苧麻葉，陰乾，為末每服二錢，冷水調下，勿吃熱物，令人悶倒，小兒用五分。

治痢白凍。
方同上。
《摘玄方》：治蛇虺咬傷。
用苧麻嫩頭搗汁二三盞，和酒一半服，以渣敷咬處，毒從竅中出，看傷處有竅，是雄蛇，無竅是雌蛇，以針挑破傷竅處，再敷紫金錠末。

治臨杖預服藥。
用苧麻皮（燒灰存性）厚L香、沒藥各五錢，胎髮圓一枚（微炒焦），黑犬對前腳上邊頂骨一副（火炙，酒淬酥）。
五味俱研細末，煉寧丸如彈子大，每丸重四錢，酒化下。
杖後煎劑：用苧麻皮二兩，大黃、桃仁、延胡索、肉桂、牡丹皮、紅花、紅曲各二錢，牛膝五錢，降香末二錢，甘草一錢，水酒各一大碗，煎八分服。

<h3> - 大青</h3>
味苦，氣大寒，無毒。
陶隱居曰：出東境邊道及江東州郡，今荊、南、眉、蜀、濠州所生亦有之。
春生青紫，莖似石竹，高二三尺，對節作葉，長三四寸，面青背淡，七、八月開花如蓼，色紅紫，亦如芫花狀，結實青碧，大若椒粒，霜降則紅。

三、四月採莖葉，陰乾用。
<u>大青</u>　解時行熱毒之藥也（陶弘景）。
《別錄》主溫疫寒熱（陳象元稿），時行大熱，熱毒頭痛，狂悶煩渴，喉痹口瘡，風疹丹毒，熱毒血痢，單熱瘧疾，熱極疸黃諸病，此皆胃家實熱之證，此藥乃對病之良方也。
但其性味苦寒，止用以祛除天行熱病，而不可施之於虛寒脾弱之人，善用者毋忽忽也。

蘇氏曰：古方治傷寒內熱、黃汗黃疸，有大青湯，傷寒頭身強、腰脊痛有葛根湯，亦加大青，大抵時行熱疾，尤多用之。
李時珍先生曰：大青氣寒味苦，善解心胃熱毒，不時治傷寒也。
《活人書》治傷寒發赤斑煩熱而痛，有犀角大青湯、大青四物湯，故《象先指掌賦》云：陽毒則狂斑煩亂，以大青升麻可回困篤。
<u>集方</u>　（甄氏方：）治溫疫寒熱，用大青、柴胡、黃芩、生半夏、桔梗各一錢，蔥頭二個，水煎服。

（陶氏方：）治時行大熱，熱毒頭痛，狂悶煩渴。
用大青一兩，石膏五錢，知母三錢，甘草一錢，牛蒡子二錢，水煎服。
《衛生易簡方》：治喉風喉痹。
用大青葉搗汁灌之，取效止。

《千金方》：治大人小兒口內生瘡。
用大青一兩，黃柏五錢，黃連三錢，水一大升，煎三合服之。
（大氏方：）治風疹丹毒。
用大青搗爛，罯之即散。

（先以磁鋒砭去惡血。）
《肘後方》：治熱毒血痢困篤。
用大青（曝乾）四兩，甘草一兩，真赤石脂三兩，阿膠二兩，水三升，煎一升，徐徐服。
《方脈正宗》：治熱盛時瘧，單熱不寒者。

用大青嫩葉搗汁，和生白酒沖飲。
《方脈正宗》：治熱甚疸黃。
用大青二兩，茵陳、秦艽各一兩，天花粉八錢，水煎服。
《南陽活人書》：治熱盛發斑赤色，心煩作痛。

用大青四物湯：以大青一兩，阿膠、甘草各二錢，淡豉二合，分作三服，每用水二盞，煎八分服。
又犀角大青湯：用大青七錢，真犀角二錢，山梔子十個，淡豉二撮，分作二服，每用水二盞，煎八分，溫和服。
<h3> - 小青</h3>
味苦，氣寒，無毒。

蘇氏曰：小青，生與大青異種，惟產福州，三月開花。
<u>小青</u>　解毒、殺疳、清熱之藥也（朱丹溪）。
治疳熱（王少宇稿），退小兒疹後骨蒸，止血痢，療男子酒積腸紅，陰寒清利之品，然過服亦克脾氣。
<u>集方</u>　（劉公晏方共三首：）治小兒痘瘄後羸瘦骨蒸。

用小青草、銀柴胡各一兩，白朮、地骨皮、甘草、胡黃連、青蒿各五錢，為末，每服一錢，早晚白湯調送。
治酒毒，血痢腸紅諸證。
用小青草、秦艽各三錢，陳皮、甘草各一錢，水煎服。
治癰疽瘡癤。

用小青草搗爛，敷上即消。
<h3> - 胡盧巴</h3>
味苦，氣熱，無毒，為足少陰與命門之藥也。
劉氏曰：胡盧巴生海南諸番，今廣州、黔州亦有，不及舶上者佳。

春生苗，夏結子。
秋採英，淘淨酒浸，曬乾用。
或云是番中蘿葡子，未審的否。
<u>胡盧巴</u>　壯元陽，補腎命之藥也（《嘉祐本草》）。

能斂水火兩腎之元陽（顧汝琳稿），故主元臟虛冷，命門火衰，不能生土，以致脾胃洞泄不禁，精冷自遺。
又治寒疝衝心及奔豚瘕癖，寒濕腳氣諸陰冷證，無不奏功，因其益命門之力，所謂益火之原，以消陰翳是也。
若腎臟有鬱火內熱者，還宜斟酌。
薛立齋先生曰：一人病目不觀物，一醫教服胡盧巴，頻頻不缺，不十月而目中微痛如蟲行，出大眥，漸明而愈。

又一人病寒疝，陰囊腫痛，服五苓諸藥不效，與胡盧巴數服而平。
沈拜可先生曰：今醫家治元臟虛冷，冷氣潛伏，陽氣不能歸原者，以胡盧巴為要藥，與人參、耆、朮、歸、地、桂、附、補骨脂、大茴香等輩，大有迴天再造之功，老弱虛羸之人宜日用之。
<u>集方</u>　（李氏方共四首：）治脾胃虛寒，洞泄不止。
用胡盧巴四兩，補骨脂三兩，白朮二兩，人參一兩。

俱炒黃為末，飴糖為丸，每服三錢，湯酒任下。
治腎虛精冷自遺。
用胡盧巴四兩，枸杞子三兩，配入六味地黃丸。
每早服五錢，淡鹽湯下。

治寒疝衝心及奔豚瘕癖，腹中挺痛。
用胡盧巴、吳茱萸、川椒、萆薢、蒼朮各二兩。
炒為末，每服三錢，早晨白湯調下。
治偏墜腫痛，或小腸疝氣，下元虛冷者。

用胡盧巴、小茴香（俱酒浸，炒）各二兩，沉香、木香各五錢，為末，紅曲和酒，打糊丸，每服二錢，白湯下。
（楊氏方：）治寒濕腳氣，腿膝疼痛，行步無力。
用胡盧巴（酒浸一宿，焙），補骨脂（炒香）各四兩，為末，以木瓜一個，切頂去穰，放藥在內令滿，用頂蓋住，簽定，蒸，爛搗，丸如梧子大，每空心用百丸，溫酒下。
《直指方》：治小腸氣痛。

用胡盧巴炒，研末，每服二錢，茴香湯下。
《直指方》：治腎臟虛冷，腹脅脹滿。
用胡盧巴（炒）二兩，熟附子、硫黃各七錢，為末，酒和紅曲為丸，梧桐子大，每早服百丸，白湯下。
《心法附余》：治冷氣疝瘕。

用胡盧巴（酒浸，曬乾）、蕎麥（炒）各四兩，小茴香二兩。
共研為末，紅曲糊為丸，梧子大，每早服百餘丸，空心鹽酒送下，服至兩月，大便出白膿則除根。
<h3> - 惡實</h3>
即牛蒡子。

味辛、苦，氣寒，無毒，陽中之陰，可升可降，入手太陰、足陽明經。
李時珍先生曰：惡實，其狀惡而多刺鉤，故名。
其根葉苗為淘為蔬，或取根煮曝為脯，食之可充飢，且益人。
其殼多刺，鼠過之，則綴惹不可脫，故謂之鼠黏子。

此草處處有之，三月生苗，高三四尺，葉如芋而長，四月開花作叢，淡紫色，實如楓球而小，萼上細刺，百十攢簇其球，作子數十粒，色黑褐，秋後採取，好著人衣也。
<u>惡實</u>　散風解熱（甄氏），透疹毒之藥也（李時珍）。
味苦性潤（張仰祖稿），苦能泄熱，潤能散結。
《別錄》方主明目除風。

《藏器方》主風毒斑熱。
《元素方》主潤肺止咳，散結氣，利咽喉，開毛竅，去皮膚風，通行十二經。
《甄氏方》定煩熱，去傷寒鬱熱不解。
《錢氏方》治斑疹時毒等證，總是拔引郁毒。

凡風火痰氣內結，不能透達者，此藥宣利發揚，故今人用以發隱疹痘瘄，開咽喉諸疾，尤獲奇驗。
但性冷而滑，用於痘瘡家，惟宜血熱便閉之證，若氣虛色白，大便瀉利者，慎勿輕投。
又瘄疹不忌泄瀉，故始終用之無虞。
盧不遠先生曰：此以承製之品，宣助肝木，則凡病從風生，或因風寒薄郁，乃成痤者，取之捷如影響，設形層之外與上部者，功力尤勝。

<u>集方</u>　（《方脈正宗》方共九首：）治頭痛連睛，並目昏澀不明。
用牛蒡子、蒼耳子、甘菊花各三錢，水煎服。
治風腫斑毒作癢。
用牛蒡子、玄參、殭蠶、薄荷各五錢，為末，每服三錢，白湯調服。

治風火內閉，痰鬱作嗽。
用牛蒡子、桔梗、前胡、薄荷、防風、桑皮、杏仁各二錢，甘草五分。
水煎服。
治咽喉腫閉不利。

用牛蒡子三錢，桔梗一錢，甘草七分，荊芥五錢。
水煎服。
治傷寒邪郁不解，延引多日。
用牛蒡子二錢，柴胡、防風、黑梔子、連翹各一錢，蔥頭二莖。

水煎服。
治斑疹時毒，及痄腮腫痛。
用牛蒡子、柴胡、連翹、川貝母、荊芥各二錢。
水煎服。

治痘瘄不起發。
用牛蒡子、桔梗、甘草、蝀¬蛻、殭蠶、黃芩、玄參、羌活各等分。
水煎服。
單治瘄疹不起透。

用牛蒡子（研細）五錢，檉柳煎湯，調下立透。
治天行痘瘡，血熱乾枯不出者。
用牛蒡子三錢，犀角、紫草、生地黃各二錢，水煎服，有神。
（大單方共三首：）治歷節風痛，攻走手足，甚則肩背臂膝攻擊疼痛。

用牛蒡子五兩，為末，每用三錢，白湯調下。
治暴中風。
用牛蒡子根，取時避風，以竹刀刮去土，搗爛絞汁一升，和煉蜜四合，溫分二服，得汗出便瘥。
治熱毒風氣內攻，頭面忽腫，或連手足赤腫，觸摸即痛者。

用牛蒡子根洗淨，研爛成膏，絹攤貼腫處，再以白湯調服二三錢，即腫消痛減。
<h3> - 枲耳實</h3>
（詩人謂之卷耳，《爾雅》謂之蒼耳，《廣雅》謂之桌耳。）
味甘、微苦，氣溫，有小毒。

陶隱居曰：枲耳，生安陸川穀及田野間，今所在有之，與麥互相為候，古人謂麥黃種枲，枲黃種麥是也。
細莖蔓生，高二三尺，有黑斑點，葉如葵，七、八月開細白花，結實如婦人珥璫，外殼堅韌多刺，中有兩仁，宛如人腎。
修治：炒黃，去外皮刺，取仁用。
其莖葉可煮為茹，滑而無味，鹽醋拌食尤佳。

又嫩苗水洗淨，焯熟食，可救飢。
其實炒磨去皮殼，其內仁可作餅食。
又可熬油作燈。
郭氏云：今一種叢生如盤，高三四尺，不作蔓生，其苗、莖、花、實與蔓生者亦異。

<u>枲耳實</u>　通巔頂（《衍義》），祛風濕（《日華》）之藥也。
主風寒風濕三氣為病（陸杏元稿），或頸項牽攣，四肢拘急，一切關節屈伸不利之證，故前人有久服益氣脈，補虛弱之功，上而散頭腦諸風，凡風寒頭痛，鼻塞腦漏，或血風眩暈，痰火懸旋，或目痛、目腫、目障、目昏，或耳癢、耳疼、耳濕、耳聾諸疾，下而利腰膝之濕，凡痿痹不用，麻木不仁，或疹疥，或血痔，或黃水膿濕諸瘡，或腳氣疝腫諸疾，咸宜用之。
但甘能和血，苦能燥濕，溫能通暢，故上中下一身風濕眾病，不可缺也。
<u>集方</u>　《千金方》：治疫病不染。

五月五日午時，多采蒼耳莖、葉、子各等分，陰乾臨時冷水調服三錢，或水煎，舉家皆服，能辟惡。
《摘玄方》：治赤白下痢，用蒼耳不拘多少，洗淨，用水煮爛去渣，入蜜，用武火熬成膏，每服一二錢，白湯下。
（楊氏方：）治諸風眩暈，或頭腦攻痛。
用蒼耳仁三兩，天麻、白菊花各三錢。

（《方脈正宗》共十六首：）治頸項牽痛。
用蒼耳仁三兩，當歸淨身、白芍藥、懷熟地各三錢。
治四肢拘急。
用蒼耳仁五兩，枸杞子、五加皮各五錢。

治鼻塞不利，香臭不聞。
用蒼耳仁一兩，辛夷、石菖蒲各一錢，（如患楊梅結毒，不在此例。）
治腦漏鼻淵，穢汁下流。
用蒼耳仁二兩，白朮、石首魚腦骨（滋泥封裹，火煅）各二錢。

治赤目生瘡。
用蒼耳實二兩，乳香五分，每用一錢，燒煙嗅鼻。
治目病經年，昏障腫痛。
用蒼耳仁二兩，草決明、菟絲子各二錢。

治耳病痛癢濕爛，或腫或聾。
用蒼耳仁二兩，香白芷二錢。
治腰膝痠疼，腿足麻痹。
用蒼耳仁四兩，牛膝、虎骨、肉桂、白朮、當歸、萆薢各八錢。

治疥疹瘡癢。
用蒼耳仁二兩，白鮮皮、懷生地、防風、枸杞子各五錢。
治血痔痛脹下墜。
用蒼耳仁三兩，地榆、升麻、牡丹皮、黃柏各一兩。

治腳氣腫痛，重墜難履。
用蒼耳仁二兩，木瓜、五加皮、葳靈仙、白朮、牛膝各四錢。
治疝氣攻痛，止發不常。
用蒼耳仁二兩，胡盧巴、川練子、青皮、橘核、枸杞子各一兩。

治一切疔腫危困者。
用蒼耳根葉搗，和童便絞汁，冷服一升，拔根甚驗。
治反花惡瘡，有肉如飯粒，破之血出。
用蒼耳葉搗汁，服三合，日二服，並用渣塗之。

治卒得惡瘡。
用蒼耳仁研末敷之。
治毒攻手足，腫痛欲斷。
用蒼耳子搗汁漬之，再以渣敷之，立效。

以上諸方或丸或散，隨病酌用。
（《本草綱目》方云：）治一切癰疽發背，無頭惡瘡，疔癤腫毒，一切風瘡臁瘡，杖瘡，牙疼喉痹，五月五日取蒼耳根葉數擔，洗淨曬萎，細銼，以大鍋五口，入水煮爛，以篩濾去粗渣，布絹再濾，復入淨鍋，武火煎滾，文火熬稠，攪成膏，以新罐封貯，每以敷貼即愈。
牙疼即敷牙上。
喉痹即敷舌上，或噙化二三匙，即效。

癰疽惡毒，每日取酒服一匙極效。
<h3> - 蠡實</h3>
（即馬藺子。）
味甘，氣寒、平，無毒。

《別錄》曰：蠡實，生河東川穀，今陝西諸郡及鼎灃州亦有之。
蘇氏曰：近汴尤多，葉似薤而長厚，三月開紫碧花，五月結實作莢子，如麻大而赤色，有稜，陰乾用。
根細長，黃色而通，人取以為薦。
按《救荒本草》言其嫩苗味苦，焯熟清水浸去苦味，油醬調和食之，可代蔬。

<u>蠡實</u>　活血氣（《日華》），去風寒濕痹（《本經》）之藥也。
蘇氏曰（保心宇稿）：此藥甘寒平潤，止吐血鼻衄，血熱妄溢，消一切瘡癤癰腫，煮湯飲，或炒黃，酒吞一二合，良驗。
又莖葉搗汁汩喉，治喉痹腫痛垂死。
又治大便不通及小便砂石淋濁諸證，《外臺秘要》往往用之，屢奏奇效。

<h3> - 豨薟草</h3>
味苦，氣溫，有小毒，入手足少陽經。
俞氏曰：《韻書》：楚人呼豬為豨，呼草之氣味辛惡者為薟，此草氣臭如豬，而味腥惡如螫，故謂之豨薟。
多生沃壤，所在有之，春盡生苗，節葉相對，高三尺許，葉似蒼耳而微長，又似地松而稍薄，金稜銀線，素莖紫黃，莖葉皆有細毛，肥壤一株，分枝數十。

八、九月開小花，深黃色，結實如蒿子，外萼有細刺，黏人衣。
採時以五月五日、六月六日、七月七日、九月九日，刈剪去地三寸，以水洗淨泥土，摘葉及枝頭，用酒潤，以九蒸九曝為良，蒸曝經久，濕潤無毒，薟氣自泯，香美可食，非若生時，腥薟可惡也。
<u>豨簽草</u>　祛風濕（時珍），活滯血（李秋江稿）之藥也，故祛風藥每推首用。
《唐本草》療中風口眼歪斜，四肢麻木，筋骨拘攣，或濕痹腰腳痠疼，及腸風臟血等證，此乃春升之藥，得少陽風木之令，風能勝濕，故上件諸病悉主之也。

但性味走泄，疏散獨專，補養稍遜，凡患四肢麻痹，骨間疼痛，腰膝無力，由於脾腎兩虛，陰血不足，不因風濕而得者，不宜服也。
沈則施先生曰：按方書言成訥進豨薟丸方表云：有弟訮，年三十一歲，中風，伏枕五年，百醫不瘥，有道人鍾某者，因睹此患，令服豨薟草一味，取嫩枝葉九十斤，酒浸九日，上甑蒸一次，曬一次，計蒸曬各九次，或曬或焙乾，搗為末，煉蜜丸如梧桐子大，空心用溫酒或米湯下百餘丸至四千丸，所患愈加，勿得疑慮是藥攻之故，服至八千丸，必得復舊，服至萬丸，當復強壯，依法修制，令訮服之，果如其言。
鍾某又言，此藥與本草所述，功效相異，每當服後，須吃飯六七匙壓之。
又益州張氏豨薟丸方云：吃至百服，眼目情明，積至千服，髭鬚烏黑，筋力輕健，效驗奇異。

一人中廠墜馬，失音不語，與十服，其病立痊。
又一老僧，年七十，忽患偏風，口眼喎邪，時時吐涎，與十服，亦便得瘥，誠仙方也。
<u>集方</u>　《方脈正宗》：治中風口眼喎斜，手足不隨，語言蹇澀，口角流涎，筋骨攣強，腰腳無力等證。
用豨薟（酒浸，蒸曬九次）取三斤，配蘄蛇二條，人參、黃耆、枸杞子、川萆薢、於白朮、當歸身各八兩，蒼耳子、川芎、葳靈仙、半夏曲各四兩，以上諸藥，俱用酒拌炒，沉香二兩（不見火）。

共十三味，俱為細末，煉蜜丸如梧桐子大，每早晚各服三錢，白湯送下。
《方脈正宗》：治腸風下血，用豨薟葉酒蒸為末，煉蜜丸，每服三錢，白湯下。
《乾坤生意》：治發背疔瘡，一切癰疽腫毒。
用新鮮豨薟葉一二兩，小薊、大蒜各一兩，搗爛入熱酒一碗，絞汁服，得汗立解。

李士材先生曰：古方云豨薟能宣能補，故風家珍之，本草相傳，功用甚奇，然近世服之，經年罕效，意者製法未盡善歟，風氣有分別歟，藥產非道地歟，亦以見執方者之失也。
愚按此藥長於理風濕，畢竟是祛邪之品，恃之為補，吾未敢信也。
<h3> - 麻黃</h3>
味苦、辛，氣溫，無毒，氣味俱薄，輕清而浮，陽也，升也，手太陰之藥，入足太陽，兼走手少陰、陽明經。

陶隱居曰：麻黃，生晉地及河東，今鄭州鹿臺及關中沙苑、河旁，沙洲最多，其青州、徐州者不佳，蜀中出者亦不堪用，惟彭城、滎陽、中牟者為勝，所在之處冬不積雪。
夏五月則長及一尺，纖細勁直，外黃內赤，中空作節如竹，四月稍頭開黃色花，六月結實如百合瓣而緊小，又似皂莢子而味甜，微有麻氣，外皮色紅，里仁色黑。
根色紫赤，俗說有雌雄二種，雌者開花結子，雄者無花無子。
至立秋後收莖陰乾。

修治：折去節根，水煮十餘沸，以竹片掠去上沫用，恐令人煩，節根又能止汗液也。
<u>麻黃</u>　主傷寒，有大發散之功（馬瑞雲），專入太陽之經，散而不止，能大發汗，非若紫蘇、前葛之輕揚，不過能散表而已也。
所以東垣云：淨肌表，泄衛中之實邪，達玄府，去營中之寒鬱，凡六淫有餘之邪，客於陽分皮毛之間，腠理閉拒，營衛不通，其病為實，麻黃其形中空，輕清成象，入足太陽寒水之經，以泄皮毛氣分，直徹營分之寒邪，無麻黃寒邪不能盡出也。
故《本經》主中風傷寒，頭痛溫瘧，及咳逆上氣諸病，悉屬太陽衛實之邪，用此藥為解表第一，推而廣之。

若瘄疹之隱見不明，惡瘡之內陷不透，哮喘之壅閉不通，產乳之阻滯不行等證，悉用麻黃，累累奏效。
但此藥稟陽剛清烈之氣，味大辛，性大熱，體輕善散，故專治風寒之邪在表，為入肺之要藥，而發表最速，若發熱不因寒邪所郁，而標陽自盛之證，或溫瘧不因寒濕瘴氣，而風暑虛熱之證，或虛人傷風，虛人發喘，陰虛火炎，血虛頭痛，以致眩暈，中風癱瘓，或肺虛發熱，多痰咳嗽，以致鼻塞瘡疱，及平素陽虛，腠理不密之人，悉皆禁用，誤用則汗多亡陽，損人元氣，戒之慎之。
李時珍先生曰：仲景治傷寒，無汗用麻黃，有汗用桂枝。
王海藏謂麻黃治衛實，桂枝治衛虛，二物雖為太陽經藥，其實營衛藥也，心主營為血，肺主衛為氣，故麻黃為手太陰肺之劑，桂枝為手少陰心之劑，似亦得其概矣，而未豁然。

夫津液為汗，汗即血也，在營則為血，在衛則為汗，夫寒傷營，營血內澀，不能外通於衛，衛氣閉固，津液不行，故無汗發熱而憎寒。
夫風傷衛，衛氣外泄不能內護於營，營氣虛弱，津液不固，故有汗發熱而惡風。
然風寒之邪皆由皮毛而入，皮毛者，肺之合也，肺主衛氣，包羅一身，是證雖屬乎太陽，而肺實受邪氣，其證時兼面赤怫鬱，咳嗽有痰，喘而胸滿，諸證非肺病乎。
蓋皮毛外閉，則邪熱內攻而肺氣膹郁，故用麻黃、甘草同桂枝，引出營分之邪，達之肌表，佐以杏仁，泄肺而利氣，又汗後無大熱而喘者，加以石膏。

《活人書》：夏至後，加石膏、知母，皆是泄肺火之藥，是則麻黃湯雖太陽發表重劑，又為發散肺經火鬱之藥也。
如腠理不密，則津液外泄，而肺氣自虛，虛則補其母，故用桂枝同甘草，外散風邪以救表，內伐肝木以防脾，佐以芍藥疏木而固脾，泄東所以補西也，使以薑棗行脾之津液而和營衛也，下後微喘者加厚朴、杏仁，以利肺氣也。
汗後脈沉遲者，加人參以益肺氣也。
《朱肱方》加黃芩為陽旦湯，以瀉肺熱也，皆是脾肺之藥，是則桂枝雖太陽解肌輕劑，實為理脾救肺之藥也，此千古未發之秘旨，愚特表而出之。

又少陰病發熱脈沉，有麻黃附子細辛湯、麻黃附子甘草湯，然少陰與太陽為表裡也，即前人所謂熟附配麻黃，補中有發之意云。
又仲景治傷寒六七日大下後，脈沉遲，手足厥逆，咽喉不利，唾膿血，泄利不止者，用麻黃湯，平其肝肺兼升發之，即斯理也，神而明之，存乎人矣。
<u>集方</u>　（以下十一方出《方脈正宗》：）仲景治傷寒，有麻黃湯、有大小青龍湯。
治少陰病發熱脈沉，有麻黃附子細辛湯及麻黃附子甘草湯。

治肺病上氣，有射干麻黃湯、厚朴麻黃湯。
治寒邪鬱於肺經，以致喘滿咳嗽。
用麻黃、石膏、杏仁、桑皮、甘草。
治時行溫瘧，寒多拘急者。

用麻黃、杏仁、桂枝、柴胡、生薑。
治風痹冷痛。
用麻黃、桂枝、甘草。
治冬月痘瘡為寒風所郁，以致倒靨喘悶。

用麻黃、桂枝（俱蜜水炒）、杏仁、紫蘇葉、蔥頭，一服立解。
治冬夏冷哮痰喘。
用麻黃、半夏、蘇子、皂角、白芥子，配二陳湯，立驗。
治痘瘄斑疹不起透。

用麻黃、荊芥、牛蒡子、桂枝、前胡、甘草。
治乳汁不行。
用麻黃一兩（蜜水炒），天花粉、當歸身各五錢，水煎服。
治楊梅惡瘡，毒氣不起，瘡腳冷停，不攻發者。

用麻黃一兩，蟬蛻、殭蠶、肉桂、當歸、皂角刺、白芷、紅花各五錢，羊肉湯煎服。
<h3> - 麻黃根節</h3>
味甘，氣平，無毒。
陶隱居曰：止一切虛汗，為末，和麵粉撲之。

李時珍先生曰：麻黃髮汗之氣，速不能御，而根節止汗，捷如影響物理之妙，不可測度如此，凡自汗，有傷風、風濕、風溫、氣虛、血虛、陽虛、陰虛，並亡陽、中暑、柔痓、胃熱、痰飲，諸證皆可隨證加而用之，如當歸六黃湯加麻黃根治盜汗，黃耆六一湯加麻黃根治自汗，蓋其性能行周身肌表，故能引諸藥，外至衛分而固腠理也。
陶氏但知撲之之法，而不知服餌之功更妙也。
（三物湯：）治感冒寒冷風邪，鼻塞聲重，語音不出，嗽咳多痰，胸滿喘急。
用麻黃根節、杏仁（不去皮尖，搗碎）、甘草（生用）各二錢，石銼一劑，生薑三片，蔥頭二個。

水煎服，加荊芥、桔梗各一錢，名五構湯。
<h3> - 水葒草</h3>
味鹹、苦，氣寒，無毒。
陶隱居曰：水葒草，生下濕地，極似馬蓼而甚長大，詩稱□有游龍者是也。

似蓼而葉大，高丈餘，其莖粗如拇指，有毛，其葉有大如商陸葉者，色淺紅，成穗，秋深子成可採，扁如酸棗仁而小，其色赤黑而內白，不甚辛，炊熯可食之。
<u>水葒草子</u>　消血積，化癖散癧之藥也（《日華》）。
其味鹹苦而寒（梁心如稿），性善消磨，能入血分，逐留滯，去痹氣，清血障，明目疾，如血分中無所留滯，脾虛胃寒者禁用。
<u>集方</u>　（以下四方見婁汝臺簡城集方：）治瘰癧。

用水葒花子不拘多少，一半微炒，一半生用，同研末，食後好酒調服二錢，日三服，破者亦治，久則效，效則止。
治痞癖腹脹及堅硬如杯碗者。
用水葒花子一升（另研），獨顆蒜十五個（去皮），狗腦一個，皮硝四兩，石臼搗爛，攤在患上，用油紙蓋定，長帛束之，酉時貼，次日辰時取去，未效再貼二三次，倘有膿潰，以滑石研細末糝之，自干，痞脹漸消除矣。
治胃脘血氣作痛，以水葒花一大撮，水二盅，煎一盅服。

治心氣㽲痛。
用水葒花為末，白湯調服二錢。
又法：男病用酒水各半煎服，女用醋水各半煎服。
<h3> - 木賊</h3>

味甘、苦，氣平，無毒，中空而輕，陽中之陰，升也浮也，入手足三陽經。
劉氏禹錫曰：木賊出秦隴、華成諸郡，所在近水地亦有之。
苗長尺許，叢生直上，一根只一千，無花葉，狀似鳧花苗及棕心草，寸節中空，又似麻黃，莖而稍粗，經冬不調，四月採之，莖幹糙澀，治木骨器以此磋擦，則光淨而滑猶云木之賊也。
<u>木賊草</u>　治目疾退翳膜，治腹疾消積塊之藥也（《嘉祐本草》）。

目為肝之用也（深心文稿），風熱勝則翳膜生，此草性體輕揚，中空直干，故能上達肝竅，以祛目疾之風，淫火勝，為翳，為障，為胬肉，為疳淚諸疾。
《嘉祐本草》又謂治隱癖積塊，喉痹腸痔，即去翳、障、胬、淚之意。
又謂去節能解肌發汗，功過麻黃，亦即取其輕空陽象之用，而有升散之力也。
然多服損肝，不宜久用。

如前古謂益肝膽，止婦人月水不斷，崩中赤白，此說似屬奇謬，不可信從。
<u>集方</u>　《方脈正宗》：治目障昏蒙多淚。
用木賊草（去節）一兩，為末，和羊肝搗為丸，早晚各食後服二錢，白湯下。
《方脈正宗》：治小兒疳積，肚大目盲。

用木賊草二兩，蕪荑一兩，共為細末，羊肝搗和丸彈子大，每早晚各服一丸，白湯化下。
《聖惠方》：治急喉閉塞。
用木賊草切碎，用牛糞炒成炭，每用白湯調服一錢，血出即安也。
《聖惠方》：治一切風寒濕邪，欲發汗者。

用木賊草（去節）一兩，生薑、蔥白各五錢，水煎熱飲，即汗。
（寇氏方：）治小腸疝氣。
用木賊草（去節）一兩，為末，沸湯點服一錢。
《圖經本草》：治腸痔下血，多年不止。

用木賊草（連節）、枳殼各二兩，炮姜一兩，大黃三錢，並於鍋內炒黑，為末，每食前用米湯下三錢，甚效也。
<h3> - 青葙</h3>
味苦，微寒，無毒，入足厥陰肝經用藥。
寇氏曰：青葙出江淮州郡，近道亦有之。

生平谷道旁，及田野下濕處。
其花葉似雞冠，嫩苗似莧，故謂之雞冠花二月抽青色苗，可食，漸長至三四尺，莖色青紅，若蒿狀，葉闊似柳而軟。
六、七月生花，上紅下白，作實黑而扁，太於莧子而光。
根似莨菪根而白，直下獨莖生根。

近時指雞冠花子為青葙子，誤矣。
李氏曰：青葙苗葉花實與雞冠花一樣無別，但雞冠花穗或有大而扁，或團者，此則稍間生花，穗尖，長四五寸，狀如兔尾，水紅色，亦有黃白色者，子在穗中，與雞冠子及莧子一樣難辨。
蘇氏言其結莢者，非。
<u>青葙</u>　清解風熱之藥也（李時珍）。

青，東方木色也，葙，是草似木（林山公稿），其花紅白相映，可悅人目也。
上古主邪氣皮膚中熱，以致風瘙身癢生蟲。
《別錄》治惡瘡疥痔及下部一切匿瘡，為厥陰風藥。
其子又治肝臟熱邪，眼目赤障，昏盲失明。

李時珍先生曰：青葙子，經言治唇口青，不言治目，惟《藥性論》有治肝明目之功，今人多用治眼，往往有驗。
竅意目乃肝之竅，唇口青，乃足厥陰之證，推而論之，除熱明目，為厥陰藥可知矣。
<h3> - 燈心草</h3>
味甘，氣寒，體輕，無毒，入手少陰、太陰，足太陽、厥陰經。

寇氏曰：燈心草，生江南澤地，他處雖有野生，但不多耳。
叢生圓勁，與龍鬚草同類，龍鬚草莖小瓤實，燈心草莖肥瓤虛，為別也。
土人迭長大者蒸熟，待冷劈取白瓤為炷，短細者惟堪織簾，用皮作蓑可為雨具。
修治：入藥取生劈者良，或飲或膏，或末或丸，各隨方制。

若研末用，每用生劈白瓤，以米粉調煮稀薄漿糊拌潤，一時曬燥，碾末，入水澄去漿粉，取浮起者曬乾收用。
拌乳香研，易於細而不潤，拌冰片藏，分兩不耗。
<u>燈心草</u>　通陰竅，利小水之藥也（張元素）。
故《開寶》單治癃閉五淋諸疾（蔡心吾稿），其味甘，其性寒，其體輕，乃清肅之品，善能通利小腸熱氣不行，從小便出，然小腸為心之腑，故亦能除心經熱也。

又張氏方謂能消水腫，散喉痹，定驚悸，止小兒夜啼，療大人痰熱，皆取其輕涼清肅之性，以治熱鬱為諸病，悉主用焉。
但性專通利，凡虛脫之病，不宜多用。
盧不遠先生曰：外剛內柔，表青里白，具乙木之氣，稟燥金之化，體浮用開，故善齊通竅穴，咸偏腑臟，奇力之輕劑通劑也。
皇甫云洲先生曰：按小便之為竅，水液瀦於膀胱，而泄於小腸，熱則不通，冷則不禁，理之常也亦有虛熱而遺瀝，氣虛而不通者，不可不知。

如熱而不通，牛膝、車前、瞿麥、燈心草之類治之。
冷則不禁，益智子、補骨脂、鹿茸、巴戟之類治之。
如虛熱遺瀝，生地黃、地骨皮、黃耆、麥門冬、黃柏、知母之類治之。
如氣虛不通，人參、白朮、黃耆、甘草、肉桂之類泊之。

善治者宜審證按脈而用，又不可沾沾以燈心一物也。
<u>集方</u>　（以下五方出《方脈正宗》：）治小水熱閉不通。
用燈心草五錢，煎湯，頻頻飲之。
治五淋癃閉。

用燈心草一兩，麥門冬、甘草各五錢濃煎飲。
治水腫。
用燈心草四兩，水煎服。
治喉痹腫痛。

用燈心草燒灰，和冰片一二釐，研細吹入喉內。
治喉風痹塞。
用燈心草一握，陰陽瓦燒存性，又加炒鹽一匙，每吹一捻，日數次，立愈。
《勝金方》：治破傷出血。

用燈心草，嚼爛敷之立止。
《集簡方》：治無故夜不合眼。
用燈心草煎湯，代茶飲，即得睡。
《集簡方》：治濕熱黃疸。

用燈草根四兩，酒水各半，入甑煮半日，溫服。
《集簡方》：治小兒夜啼驚悸。
用燈心草煎湯飲之。
<u>續補方</u>　治下疳蛀梗摻方：用燈心草一兩（燒灰），橄欖十五個（連核燒灰），共研勻細末，摻上即收。

治一切口中苦、甘、辣、咸、酸諸味為病。
以燈心草一握為君，佐以五經清火藥治之。
如口苦者心熱，加黃連、山梔；口甜者脾熱，加黃連、黃芩；口辣者肺熱，加桑白皮、地骨皮；口咸者腎熱，加黃柏、知母；口酸而苦者肝膽有鬱火，加龍膽草、柴胡、青皮。
配諸藥俱佐燈心草，見證加煎漱口，徐徐嚥下。

<h2><span class="orange">卷之四</span></h2>
<h2><span class="brown">草部（隰草類下）</span></h2>
<h3> - 生地黃</h3>
味甘，氣寒，無毒。

氣薄，味厚，沉而降，陰也。
入手足少陰、厥陰及手太陽經。
酒浸上行外行，日乾者平，火乾者溫，功用相同。
蒸熟者，溫平而補，少滯氣，泥膈，惟和砂仁、酒再蒸，乃佳。

陳藏器曰：地黃，出江南懷慶及浙杭，今咸陽、渭城亦有，以江南者為上。
二月生苗，高者不及尺余，低者僅四五寸，葉似車前，葉上有皺紋而毛澀。
又似小芥葉而頗厚，中心皺紋如撮。
莖上有細毛，莖稍開小筒子。

花紅、黃色，亦有紫色、白色者。
結實如小麥粒甚細而色沙褐。
根長四五寸，如人手指，通黃色，粗細長短不一，間有枝重一兩外者汁液最多，雖暴焙極燥，頃則轉潤。
古人種子，今惟種根，入土即生。

種宜肥壤寬地，則根大而多汁液。
其法以葦蓆圍編如車輪，徑丈餘，以上實葦蓆，中為壇、壇上又以葦蓆實上為一級，比下壇徑收一尺，如此數級，乃以地黃根，節寸斷之，蒔壇上層層令滿，逐日水灌，令茂盛。
至春秋分時，自上層取之，根皆長大而不斷折，不被墾傷故也。
本草以二月、八月採根，殊未窮物性。

八月殘葉猶在莖中，精氣未盡歸根，二月新苗已生，根中精氣以上滋於葉，不如正月、九月採者氣全也。
又曰：江浙種者，受南方陽氣，質雖光潤而力微；懷慶山崖種者，稟北方純陰，皮有疙瘩，中有花心而力大也。
李時珍曰：鮮地黃搗汁，治吐血熱疹及傷寒陽毒熱極。
其性涼，日曝乾者為生地黃，其性平，蒸熟色純黑，其性溫補。

蒸熟地法：取地黃百斤，擇肥大者六十斤，洗淨土氣，曝令微皺，以揀下者四十斤，亦洗淨，木石臼中搗爛絞汁，拌前曝乾地黃，日中再曝乾，甑上蒸半日，即成熟地黃矣。
生乾地黃與熟地黃，惟取粗大者為佳。
如細小者，恐能滑脾胃，惟入瘡瘍煎藥料中，解熱涼血，常用之。
<u>地黃</u>　涼血補血（張元素）之藥也。

生則入手少陰（陳赤葵集），涼血而生血，熟則入足少陰，補血而滋陰，所以嘔、吐、咯、衄、唾血之證，非此不除，驚悸怔忡，煩熱之證，非此不效，蓋心腎之要藥也。
復入厥陰肝經，生則涼血而明目，熟則補肝而益膽。
但入少陰心與太陽小腸經，為陽分之藥，宜生而不宜熟，是以崩漏、淋帶、吐血、衄血、溺血、便血、瘡疥熱血，或胎動下血，或小便赤澀，大便閉結諸證，當以涼血解熱，降火潤燥之劑，生地黃足以治之。
入少陰腎經，為陰分之藥，宜熟而不宜生，是以陰虛不足，血氣有虧，情欲斫喪精髓耗竭，腎水乾涸，或血虛勞熱，或產後血分虧損，或大病之後，足膝乏力諸證，當以補血滋陰，益腎填精之劑，熟地黃足以補之。

又按：生地，稟仲冬之氣，得土之正色，合地之堅凝，為補腎要藥，益陰上品，故涼血補血有功。
血得補，則筋受榮，腎得之而骨強力壯。
又胎產勞傷，皆血之愆，血得其養，則胎產獲安。
又腎開竅於二陰，而血主濡之，二便所以潤也。

熟地稍溫，其功更溥，六味丸以之為首，天一所生之木也；四物湯以之為君，乙癸同源之義也。
久病陰傷，新產血敗，在所必需者也。
但二地之性，涼而泥膈，凡產後惡食作瀉，雖見發熱，惡露作痛，不可用，誤用則泄不止。
胃氣者，後天元氣之本也，胃困則飲食不運，精血不生，虛熱何自而退？凡見此證，宜多用炮薑、桂心、人參、白朮，必自愈也。

凡陰虛咳嗽，內熱骨蒸，或吐血等候，一見脾胃薄弱，大便不實，或天明溏泄，產後泄瀉，產後不食，久病不食，俱禁用地黃。
凡胸膈多痰，氣道不利，升降窒塞，藥宜通而不宜滯，湯丸中亦禁入地黃。
設有氣證當用而不可無者，則以桂心少佐可也。
痰證當用而不可少者，則以薑汁拌炒可也。

盧不遠先生曰：地黃，別名地髓。
苗不能高，生意在根。
味甘色黃，沉重多汁，當入脾，為脾之腎藥。
熟之則色黑，能入腎填髓，反為腎之脾藥，形如血脈。

《本經》用主傷中，填骨髓，長肌肉，療折跌絕傷諸疾，思其命名地髓，質潤膏肥可知矣。
又謂逐血痹，除寒熱積聚者何耶。
蓋血者，取中焦水穀之液，變化赤色，以行經隧，如水、如汁、如經隧皆象其形。
痹者，閉而不通，隨其血之不通而為病，如在目則赤，在齒則痛，在肉理則癰腫，在心則昏煩，在肺則咳血，壅遏而為身熱，枯耗而為燥澀痿軟，氾濫而為吐衄崩漏。

血痹頗廣，各以類推。
逐者，俾其流通之義也，觀其入土易生可知矣。
鬚髮為血脈之餘。
血痹，則黃赤易見，可使之黑者，痹去而血華也。

性惟潤下，功力到時，二便通利，以為外徵。
如血中有痹，則骨髓不滿，肌肉不長，筋脈斷絕均謂傷中。
若填滿，若生長，若接續，皆克成血液之流通者也。
所云寒熱積聚，惟從痹字中生，第加一轉語耳，因彼不通，所以積聚。

若作五積六聚，用地黃以除之，未有不反益其積聚者。
如寒中陽虛胃弱之證，在所必忌，否則膩膈滑腸，中滿減食矣。
陳廷採先生曰：按丹溪方云，氣病補血雖不中病，亦無害也，讀之不能無疑焉。
夫補血藥劑，無逾地黃、當歸，若服過多，其性纏滯，每於胃氣，亦有虧爾，嘗見胃虛氣弱，不能運行，血越上竅者，用此合成四物湯，以為涼血補血之劑。

多服調治，反致胸膈痞悶，飲食少進，上吐下瀉，氣喘嘔血，日漸危迫，去死幾近。
此皆因血藥，傷其沖和，胃氣安得謂無害耶？大抵血虛，固不可專補其氣，而氣虛，亦不可過補其血，所貴認證的真，量劑佐助，庶幾不失於偏損也。
<u>集方</u>　《方脈正宗》四方：治血崩、血漏、血淋、血滯，不拘新久。
用地黃三斤，煎濃汁數碗，再加川黃連、真阿膠、丹參、牡丹皮、人參各一兩，同汁煎稠，濾去渣，緩火慢煎，熬成膏。

每早晚各服十餘匙，白湯下。
如久病虛極，本方再加鹿膠四兩，如法服。
治吐血不止。
用生地黃，搗汁一升二合，入真鹿角膠三兩，砂鍋內煎，以膠化盡為度，每服一二杯。

治心熱吐衄，以脈數能食者。
用生地黃汁一升，入酒煮，大黃膏一兩，同熬將稠，濾去大黃，以生地膏汁，頻頻飲。
治鼻出衄血不止。
用生地黃和地龍，共搗成膏，以薄荷湯調服。

每次半盞，徐徐飲即止。
《聖惠方》：治吐血、便血。
以生地黃汁一升，銅器煎沸，入牛皮膠一兩，待化，再入薑汁半盞，分五服即止，或微轉一次不妨。
《百一選方》：治腸風下血，用生地黃酒浸煮，搗膏三兩，北五味子、薑炭各一兩，蒼朮二兩。

共為末，搗和地黃膏，為丸。
每早晚各服三錢。
《董延玉家抄方》：治小便血。
以生地黃三兩，建蓮肉二兩，麥門冬（去心）一兩。

水五碗煎一碗，徐徐服。
《外科小品》：治諸瘡熱血痛癢。
用生地黃、土茯苓各三兩，金銀花、紫花地丁各一兩，枸杞子四兩。
用水十碗，煎四碗，徐徐飲。

《聖惠方》：治胎動下血。
用生熟地黃四兩，甘草五錢，雞子清十個。
共煎汁，徐徐飲。
《馬瑞雲傳》：治小便赤澀癃閉。

用生地黃一兩，茯苓、車前子各五錢，燈心百枝。
水煎。
如熱甚，加川黃連一錢。
《馬瑞雲傳》：治大腸血熱血燥，虛閉不通。

以生地黃八兩，酒水各四碗，煎汁飲。
（以下十方出方龍潭《本草纂要》：）治陰虛不足，腎水乾涸。
用熟地黃、山茱萸、枸杞子、白茯苓、麥門冬、龜甲膠、龜板膠、人參、知母。
治產後血分虧損，精神衰憊。

用熟地黃、杜仲、當歸、白朮、白芍、丹參、黃耆、枸杞子、阿膠。
治大病後足膝乏力，精神困倦。
用熟地黃、於白朮、黃耆、麥門冬、石斛、枸杞子、山藥、山茱萸。
治心虛驚悸，怔忡健忘。

用熟地黃、人參、遠志、麥門冬、酸棗仁、柏子仁、茯神、甘草。
治產後一切血虛發熱。
用熟地、當歸、川芎、蒲黃、炒黑豆、炮薑、澤蘭、益母草、牛膝、續斷、杜仲、鹿角膠。
治鬚髮黃白不黑。

用熟地黃、何首烏、桑堪子、甘菊花、蜀椒。
治小兒齒牙不生。
用熟地黃、鹿茸、五味子、人參、人乳粉、白茯苓。
治婦人經事不調。

用熟地黃、白芍藥、當歸身、川芎、阿膠、蘄艾、香附子。
治男婦子嗣虛少。
用熟地黃、人參、枸杞、五味子、麥門冬、鹿茸、車前、覆盆子、菟絲子。
治男婦精血不足。

用熟地黃、沙苑蒺藜、肉蓯蓉、鹿茸、山茱萸、北五味子。
二地入瓊玉膏，為陰陽兩補之劑。
《廣筆記》：治肝腎二經目疾。
用懷慶大生地一斤（酒洗淨），真甘州枸杞一斤。

用淡水砂鍋內煎汁，以渣無味為度，去渣將清汁裝大瓶內，重湯煮，以汁十耗其九，入煉蜜六兩，收入淨磁瓶內，早晚白湯調服十餘茶匙。
治多思謀慮，心神不寧，不能眠者。
用懷生地、麥門冬俱酒煮、搗膏。
棗仁、茯神、丹參、沙參各二兩，竹茹、遠志、甘草、北五味子各二錢，俱炒過，共為末，和入麥冬地黃膏內，煉蜜為丸，如彈子大。

每早晚各服一丸。
此藥安養心神，滋陰補腎，有水火既濟之妙。
六味丸：（治形體虛弱，五臟齊損，腎氣久虛，寢汗發熱，無力多困，眩暈眼花，耳聾咽燥，腰腿痿軟等證，及腎虛發熱，自汗盜汗，衄血、便血，陰虛津液不降，水泛為痰，血虛發熱或為咳逆，敗濁為痿。
又治小便不禁，淋瀝澀濁。

敗精氣之虛脫，定妄火之攻衝，使機關利而脾土健實。）
用熟地黃八兩，酒煮，搗膏。
山茱萸肉、山藥、白茯苓各四兩，牡丹皮、澤瀉各一兩，俱為細末，和入地黃膏內，煉蜜丸，梧子大。
每早服五錢，白湯下。

加肉桂、便製附子各一兩，名八味丸，（治命門火衰，不能生土，以致脾腎虛寒，飲食少思，大便不實，或下元冷憊，臍腹疼痛。）
加牛膝、車前子，名金匱腎氣丸，（治脾腎虛，腰重腳腫，肚腹脹滿，四肢浮腫，小便不利，或喘急痰壅。
已成水腫脹蠱之證，非此藥不能救。）
<h3> - 牛膝</h3>

味苦微甘，氣寒性滑，無毒。
味厚氣薄，陰也，降也，入足三陰經，引諸藥下行甚捷。
《別錄》曰：牛膝，生河內川穀，及臨胸、江淮、閩、粵、川、陝等處。
蔡州者，最長大柔潤，其莖有節，節大者為勝。

河北者色白，然不及懷慶者為妙。
家栽蒔者為良，冬初收子，至春種之，春生苗，方莖，高二三尺，紫色有節，如鶴膝。
葉皆對生，頗似莧而長，且尖𧣪。
秋月節上開花，成穗結實如小鼠負蟲，有澀毛，貼莖倒生。

根柔潤而細，一直生下，長者約二三尺。
九月來根，洗淨，日乾用。
凡使須去蘆頭，酒浸入藥。
又蘇州者，色紫與江浙並稱土牛膝，性寒，破血通經，利小便閉濁、淋瀝諸證。）

<u>牛膝</u>　健腰膝，壯筋脈（《別錄》），活滯血（甄權）之藥也，其滋補筋脈（陳月坡稿）之功，如牛之多力也。
入厥陰、少陰二經，主風濕寒熱之邪，留滯血脈肢節之間，醞釀成熱，為病痿痹拘攣，不可屈伸（《本經》），腰膝軟弱，腳氣腫脹，或夢遺精滑，淋濁澀痛（時珍），或產後惡血留滯不行（《別錄》），或瘧疾久發血氣凝澀（時珍），是皆足三陰風濕寒熱之邪，壅閉成痹之證，惟牛膝可以治之。
又逐瘀血，通經脈，落死胎（《日華》），消癰腫，續折傷，散喉痹，止尿血淋脹，及男婦意念所動，積鬱成勞，血敗精凝諸病（時珍），是皆足三陰氣滯血瘀之證，惟牛膝可以行之。
大抵牛膝之劑，功在去風活血，故腰膝骨病，與痛風在下者，宜多用之。

欲其補腎滋肝，必倍杞、朮、歸、地、山茱萸、鹿角膠可也。
然誤用傷血墮胎，經閉未久疑似有娠者勿用，上焦藥勿用，血崩不止者勿用，胃寒脾泄者勿用。
繆仲淳先生曰：牛膝，體燥性潤，獨理肝腎二經。
肝為血海而主筋，血海得潤，則經脈通，而攣急者解矣。

又骨者，腎所主也，腰者，腎所府也，精者，腎所藏也，小便者，腎所司也。
理腎，則眾疾咸安，淋濁澀痛之患除矣，有墮胎者，以其破血下行耳。
<u>集方</u>　（以下九方見《方脈正宗》：）治腰脊軟弱疼痛，及一切痿痹，四肢拘攣，筋骨牽強，不能屈伸。
用牛膝一斤，白朮、仙茅、木瓜、石斛、石楠葉、五加皮、萆薢、生地黃、黃耆、白芍藥、虎骨、杜仲、續斷、黃粕、白鮮皮各四兩，酒浸蒸飲，或作小丸。

每早服三錢，白湯送亦可。
治一身血脈壅滯，為腫，為脹，為喘痛。
用牛膝八兩，川貝母、薑製半夏各二兩，肉桂五錢。
共為末，每早晚各服三錢，白湯調送。

治風寒濕熱四氣相合為病，腳氣腫脹難履。
用牛膝十兩，萆薢、蒼朮、石斛、木瓜各三兩，龍膽草一兩。
分撮十劑，水煎，食前服。
治鶴膝風。

用牛膝、木瓜、五加皮、骨碎補、金銀花、紫花地丁、黃柏、萆薢、甘菊根，水煎服。
治夢遺精滑，淋濁，或莖中澀痛。
用牛膝二兩，遠志、蓮肉、生地黃、甘草、滑石、牡蠣粉各五錢。
共為末，燈心湯調服。

治小便不利，莖中痛欲死，兼治婦人血結腹堅。
用鮮牛膝三四兩，白酒煎濃服之，立愈。
治產後惡血，留滯不行。
用牛膝、紅花各一兩，乳香、沒藥、當歸尾、川芎、玄胡索、五靈脂各三錢，草烏二錢，酒洗炒。

水煎服。
治久瘧不愈。
用牛膝、白朮、鱉甲、當歸、半夏各五錢，生薑五片，黑棗五個。
水煎服。

治婦女經水不通。
用牛膝、當歸各四兩，為末，煉蜜丸，食前白湯下五錢。
治胎死不下，或胞衣不出。
用牛膝八兩，冬葵子一合，朴硝五錢，當歸尾一兩。

水六升，煎二升，分三次服。
《薛氏外科》：治熱毒癰腫，或卒得惡瘡，不辨識者。
用新鮮土牛膝八兩，搗爛取汁，和生白酒飲，以渣敷毒處，可減大勢。
《易簡方》：治跌打閃肭，折傷節骨。

用牛膝、當歸尾各八兩，水煎，頻頻飲，可止痛、消腫、續折。
《祖弘遠方》：治喉痹乳蛾。
用鮮牛膝根一握，艾葉七片，搗，和人乳汁，灌入鼻內，須臾，痰涎從口鼻出即愈。
《熊氏補遺方》：治小便帶血。

用牛膝四兩，生地二兩，水煎，頻頻服，立止。
《千金方》：治婦人陰痛。
用牛膝五兩，酒三升，煎取一升，去渣溫服。
《婦人良方》：治生胎欲去。

用牛膝一撮，搗以無灰酒二碗，煎八分，空心服。
仍以獨根土牛膝，塗麝香，插入牝戶中。
《經驗方》：治消渴不止，下元虛損。
以牛膝五兩，生地黃五兩，水煎，徐徐服。

久服駐顏色，黑鬚發，津液自生也。
《梅師方》：治金瘡作痛。
用牛膝，生搗敷，立瘥。
《海上方》：治眼科諸疾。

用川牛膝五錢，蟬退、甘菊花各三錢，燈心二十根，水煎服。
治暴發赤腫者，暴赤失明者，暴生翳膜者，暴發風淚者，暴發疼痛連及頭腦者，發熱惡寒嘔逆者。
俱加荊芥、薄荷、白芷、前胡、羌活、防風、乾薑、黃芩、木賊、白蒺藜、葳蕤、甘草，內熱甚者，加石膏、黃連，大便秘結者，加酒煮大黃。
如久病目昏冷淚，黑花視物，目珠痠痛，或勞傷目力，或色欲傷神。

俱加生熟地黃、當歸、川芎、枸杞、知母、白朮、黃耆、甘草、白芍、葳蕤、麥冬。
<h3> - 紫菀</h3>
味苦，氣溫，無毒，入手太陰，兼入足陽明經。
蘇氏曰：紫菀，生漢中房陵山谷，及真定邯鄲。

今近道亦有。
三、四月布地生苗，其葉二四相連，五、六月開黃、白、紫花。
本有白毛，結黑子。
根極柔潤，色紫有節，宛如蕤纓之下垂也。

又白色者，名女菀，治療相同。
按陳自明云：紫菀以牢山所出，根如北細辛者為良。
沂兗以東，亦有之。
今人多以車前、旋覆根，以赤土拌染偽充，不可不辨。

修治：去須頭及土，水洗淨，曝乾用。
<u>紫菀</u>　順肺氣，散鬱結（朱丹誤），止勞嗽之藥也。
其色紫，其性潤（臨水陰稿），其味苦辛，故本草主咳逆上氣，胸中寒熱結氣（《本經》）咳逆，肺病也。
胸中，肺部也，肺中有火，清氣為熱所結，內鬱而為咳喘痰涎膿血之證，外發而為痿躄體軟脊強之證（《本經》），皆屬火傷金鬱之病也。

如《別錄》治小兒驚癇，大人虛損，老人血枯氣燥，大便不通，悉能治之，總解金鬱之用也。
觀《斗門方》謂能開喉痹，取惡涎，則行散之功烈矣。
而其氣溫，如肺病咳逆喘嗽，皆陰虛肺熱證也，又不宜專用及多用。
即用之，亦須與天麥門冬、生熟地黃諸寒潤藥共劑方善。

李土材先生曰：紫以色名，菀以功名，菀，郁也，解肺金之郁也。
又味苦兼辛，苦能下達，辛可清金，故吐血保肺，收為上品。
雖入至高，善於下趨，使氣化及於州都，小便自利，人所不知。
<u>集方</u>　《易簡方》：治肺傷風寒，氣閉咳嗽。

用紫菀、前胡、杏仁各三錢，生薑三片，蔥頭三個，水煎服。
（《醫學大全》共四方：）治陰虛勞嗽。
用紫菀、款冬花各一兩，川貝母、百部各五錢，共為末，作散。
每服三錢，北五味五粒，泡湯送下，或蜜丸噙化亦可。

治虛勞咳嗽，胸脹氣逆，寒熱諸證。
用紫菀、銀柴胡、北沙參各三錢，麥門冬五錢，水煎，日服一劑，漸效。
治虛勞肺癰膿血，聲音不亮。
用紫菀、百合、麥門冬、懷熟地各四兩，煎膏服。

治虛勞肺痿，漸至四肢痿躄者。
用紫菀八兩，百合、麥門冬、懷熟地、葳蕤、於白朮各四兩。
為丸，食前服三錢，漸效。
《全幼心鑑》：治小兒咳嗽，聲不出者。

用紫菀、杏仁等分，為末，煉蜜丸，如芡實大，每服一丸，北五味子三粒，泡湯化下。
《繆氏方》：治小兒驚癇。
用紫菀煎湯，調抱龍丸立效。
《聖惠方》：治產後下血。

用紫菀末，水煎服。
《千金方》：治婦人小便卒不得出者。
用紫菀（為末）三錢，白湯調服即通。
又小便出血服五錢，立止。

《斗門方》：治纏喉風閉，不通欲死。
用紫菀一莖，洗淨，納入喉中，待取惡涎出，立瘥。
更以馬牙硝五分，用津唾嚥下，即除根。
<u>續補方</u>　治婦人手足麻痹不仁，是七情六鬱滯經絡也。

用紫菀四錢，紫蘇、陳皮、香附、烏藥、川芎各一錢，白朮、半夏、當歸、葳蕤各二錢，桂枝、紅花、甘草各七分，黑棗三個，水煎服。
治婦人癲疾，歌唱無時，逾牆走屋，不避親疏，是七情六郁榮結所致，乃瘀血凝痰，迷於心包絡也。
用紫菀三錢，柴胡、半夏、膽星、蘇木、桃仁各二錢，白芥子、白朮、當歸、川芎、生地黃、酸棗仁各一錢五分，水煎服，臨服時，調辰砂末三分。
<h3> - 麥虋冬</h3>

味甘、微苦，氣寒，質滯，無毒。
入足陽明，兼手太陰少陰經，實陽明之正藥也。
李時珍先生曰：麥須曰虋，此草根似麥而有須，其葉如韭，凌冬不調，故謂之麥虋冬，從門，便於字也。
可以服食救飢，故又有禹餘糧之稱。

又按《別錄》：葉如韭，冬夏長生生函谷、川穀及隄坡、肥土石間者，多野生。
出江寧、新安及仁和、筧橋者，多種蒔。
七、九、十一月上糞，及耘灌，次年夏至前收採。
前人嘗用野生者，細皺香美，宛如麥粒，功力更勝也。

四季不枯，秋冬根葉轉茂，叢生如韭青，似沙草，長尺余，多縱理。
四月開花如蓼，結實翠線如珠。
根鬚叢冗如蝟，實須連結，嚴若琅玕，色白如凝玉，中心堅勁最多脂液也。
修治：以熱湯潤軟，抽去中心用。

如作丸，酒蒸爛搗膏入藥內。
麥門冬清心潤肺之藥也（李東垣）。
主心氣不足（葛風寰稿），驚悸怔忡，健忘恍惚，精神失守，或肺熱肺燥，咳聲連發，肺痿葉焦，短氣虛喘，火伏肺中，咯血咳血，或虛勞客熱，津液干少，或脾胃燥涸，虛秘便難，此皆心肺腎脾，元虛火鬱之證也。
然而味甘氣平，能益肺金，味苦性寒，能降心火，體潤質補，能養腎髓，專治勞損虛熱之功居多。

如前古，主心腹結氣，傷中傷飽，胃絡脈絕，羸瘦短氣等疾，則屬勞損明矣。
故《孫真人方》治六、七月間，暑熱方熾，人病汗多氣乏，筋弛骨怯，甚則軟痿無力，用生脈散，以麥門冬，配人參、北五味子，補其天元真氣，復脈通心。
又與熟地黃、枸杞子、鱉甲、阿膠、黃耆、白朮，同為潤經益血之劑。
但火盛氣虛之人，服之相宜。

若久病虛寒泄瀉，痘瘡虛寒泄瀉，產後虛寒泄瀉，胃滯濕痰泄瀉，威忌之。
王紹隆先生曰：麥門冬，具稼稿甘，稟春和令，當入足陽明，為陽明之體用藥。
故《本經》所陳諸證，皆屬陽明之上為病。
若痿蹶，又屬陽明之下為病。

經云：陽明為闔，闔折，則氣無所止息，而痿疾起矣。
是以治痿獨取諸陽明。
陽明為五臟六腑之本，五臟六腑皆受氣於陽明故爾。
盧子由先生曰：保心之神，定肺之氣，安肝之魂，補腎之精，因脾轉屬者，無所不宜。

若肺傷則咳，經絡斷絕，致血液妄行，經水枯竭，變生煩熱焦渴者，必須潤經益血之品，其惟麥門冬乎。
<u>集方</u>　（以下四方出《方脈正宗》）：治心氣不足，驚悸怔忡，健忘恍惚，精神失守。
用麥門冬、人參、茯苓、遠志、棗仁、白朮、當歸、甘草、半夏。
治肺燥作咳。

用麥門冬、知母、川貝母、桔梗、懷生地、百合、款冬花、桑白皮、百部。
治肺痿葉焦，短氣虛喘。
用麥門冬、百合、米仁、款冬花、天門冬、紫菀、懷熟地、桔梗、沙參。
治火伏肺中，咯血，咳血，並吐血，衄血。

用麥門冬、知母、生地黃各十兩，煎膏，不時徐徐用白湯調服，不可蜜收。
《本草衍義》：治虛勞客熱。
用麥門冬一斤，熬濃汁，時時飲。
《千汝霖家抄》：治心肺虛熱，虛勞客熱。

用麥門冬五兩，北五味、北沙參、知母、川貝母各二兩。
治脾胃虛燥便難。
用麥門冬、當歸身、懷熟地各四兩，麻仁、桃仁、杏仁、蔞仁（各去外皮）各一兩，搗如泥，共為丸，每食前服五錢。
（崔元亮方：）治消渴飲水不止。

用新鮮麥門冬八兩，去心，搗膏。
宣州黃連二兩，為細末，和入麥門冬膏內，眾手和丸如梧子大，每食後，米湯下三百丸。
治陽明熱瘧，大渴引飲。
用麥門冬三兩，知母二兩，石膏一兩，竹葉五錢，熬汁飲之。

如人虛，加人參五錢，痰多，加川貝母、橘紅各五錢。
（汪子和方：）治下痢，口渴引飲無度。
用麥門冬（去心）五兩，烏梅肉二十個，以水二升，煎濃汁，徐徐呷之。
《本草圖經》：治金石藥發。

用麥門冬四兩，甘草一兩，綠豆三合，三味共為丸，蜜和，每服三錢，燈心湯下。
（魯仲言方：）治骨蒸勞熱。
用麥門冬四兩，青蒿、鱉甲、牛膝、熟地、白芍藥、枸杞子、北五味子、胡黃連、山藥、茯苓、山茱萸各二兩，蜜丸梧子大，每服三錢。
補中益氣湯加麥門冬方：（治中氣不足，或誤服克伐，四肢倦怠，口乾發熱，飲食無味，或飲食失節，勞倦身熱，脈洪大無力，或頭疼惡寒，自汗，或氣高而喘，身熱而煩，脈微細軟弱，自汗，體倦，少食，或中氣虛弱，而不能攝血，或飲食不調，而患瘧痢等證。

因脾胃久虛，而不能愈者，或元氣虛弱，感冒風寒，不勝發表，用此代之。
或入房而後勞役感冒，或勞役感冒而後入房者，急加附子。
愚謂人之一身，以脾胃為主，脾胃氣實，則肺得其所養，肺氣既盛，水自生焉。
水升則火降，水火既濟，而合天地交泰之會矣。

脾胃既虛，四臟既無生氣。
故東垣先生著脾胃內外傷等論，諄諄以固脾胃為本。
所制補中益氣湯，又冠諸方之首，觀其立方本旨可知矣。
故曰補腎不若補脾，正此謂也。）

人參、黃耆、白朮各一錢五分，當歸一錢，甘草八分，柴胡七分，陳皮六分，升麻五分，生薑三片，黑棗三個，水煎服。
魏正庵加麥門冬二錢，更妙，予故錄而附之。
<h3> - 石龍芮</h3>
味苦，氣平，無毒。

（子、根、皮同。）
《別錄》曰：石龍芮，生太山川澤、石邊。
蘇氏曰：出四川益州，葉芮芮短小，有缺，子綴綴色黃，味辛。
李氏曰：石龍芮有兩種，水中生者，葉光而子圓；陸地生者，葉毛而子銳。

入藥用，水生者為佳，陸生者有毒，不可食。
似水堇，名胡椒菜者，真也。
處處有之，多生近水下濕地，高尺許，其根如薺。
二月生苗，叢生，莖圓分枝，一枝三葉，葉青而光滑，有三尖，多細缺。

四、五月開細黃花，結實如大豆狀，又如初生桑椹，青綠色，槎散則子甚細，如葶藶子，即石龍芮也。
宜半老時採之，江淮人三、四月採苗，名水堇，瀹過曬乾，蒸黑色，為蔬甚美。
收採以三月採苗，六月採子，八月採皮用。
<u>石龍芮</u>　補陰精，祛風燥之藥也（李時珍）。

原生水旁，性寒而潤（吳泰元稿），凡相火熾盛，陰燥精虛者，以此充入諸滋補藥，服食甚良。
故本草主風寒濕熱成痹，有潤養筋脈之功，主補腎益精，明目，有育嗣延齡之妙。
古方多用之，其功與枸杞、覆盆子相等，而世人絕不知用，惜哉。
沈則施先生曰：石龍芮，古方稱為補劑，而人不知用者，何也？此物原有兩種，水中生者，取用補劑甚佳，而陸生者，形狀與水生者無異，而葉稍有細毛為別，另名天灸，有大毒，誤食害人。

取少葉揉爛係臂上，一宵即起大泡，狀如火疔焮赤。
一物兩種，善惡懸隔如此，因其形狀相肖難辨，今人疑畏，故多不用也。
<h3> - 冬葵子</h3>
味甘，氣寒，無毒。

氣味俱薄，淡滑為陽。
其苗、葉、根，功用與子相同。
《別錄》曰：葵生少室山中，今郊野園圃，不拘肥瘠地都有。
四時可以子種，宿根亦再發。

秋深布子，覆養，經冬者曰冬葵，入藥最良。
苗葉作菜茹甚甘美。
《內經》云：脾之菜也。
又云：葵為百菜主，味尤甘滑，故為馬踐。

其子雖經年不浥，微炒令□炸，散著濕地，遍踏之，朝種暮生，遠不過宿。
實如指頂，皮薄而扁，實內子，輕虛如榆莢仁，搗必待露解，收必待霜降，晚則黃爛，早則黑澀。
其莖挺生，莖疏葉密，傾向太陽，而不照其根。
其萼翠，其花豔，花具五色、間色，單瓣、千瓣。

王禎《農書》云：本豐耐旱，可防荒儉，以作葅臘，枯枿可以榜族，根子又能療疾，咸無遺棄，誠蔬茹之要品，民生之資益也。
種類亦多，有露葵、兔葵、黃葵、錦葵、蜀葵，皆有功用，入藥者只宜蜀葵。
今市肆一種充冬葵子者，氣味濁惡，色深褐，質沉重，形如橘核，服之令人腸滑，且損脾傷胃也。
<u>冬葵子</u>　滑腸利竅（孫真人）之藥也，故古人主五癃（白尚之稿），利小便，而《別錄》又通乳閉，出疽頭，消水氣，滑胎催生，此乃流氣脈，通營衛，行津液，為先鋒也。

又按《婦科良方》云：治乳婦氣脈壅塞，乳汁不行，乳房脹痛，留蓄作癰者，用此藥炒香，為末，熱酒調服三錢，立時消散，則其性之滑利，善行經絡可知矣。
其苗葉作菜食，甘美可口，能去腸胃積熱。
若毒痢，若斑疹，若痧脹，若黃疸，若腸癰膿血留難，若服餌丹石熱藥，並宜食之。
但性寒善利，如裡虛胃寒人，並風疾宿疾，天行病後，曾被大傷者，咸忌之。

世人但知能發宿疾，不知不許人，有久藏患害，為他日卒中之虞耳。
<u>集方</u>　《聖惠方》：治大小便不通欲死者。
用冬葵子一升，水二升，煮取半升，納雞子清二個，頓服。
渣再煮，效即止。

《殷氏產寶》治乳汁不通。
用冬葵子二兩，炒香，配砂仁各等分，為末，熱酒調服三錢。
（姚僧垣方：）治癰疽無頭。
用冬葵子二百粒，白湯吞之，當日即開也。

以下六方見《龍潭本草》：）治水腫身重，小便不利，灑淅惡寒，起即頭眩。
用冬葵子、茯苓各三兩，為末，每服二錢，白湯調下，日三服，小便利則愈。
妊娠足月不產，或臨產崎嶇難下。
用冬葵子一合，搗末，水一升，煮汁半升，頓服即產。

治血毒痢。
用冬葵子，炒黃，為末，每服二錢，白湯調服。
治斑疹痧脹。
用冬葵子二合，煮汁溫服。

治黃疸，心胸脹滿。
用冬葵子，炒黃，為末，每白湯調服二錢。
治腸癰內疽，膿血脹悶不行。
用冬葵子二合，為末，白湯調服。

《食療本草》：治服食丹石毒熱等藥。
用冬葵子、綠豆各一合，為末，溫湯調服。
《莫去瑕家抄》：治胎死腹中。
用冬葵子一合，熱酒調服。

若口噤不開者灌之立醒。
《莫去瑕家抄》：治胞衣不下。
用冬葵子一合，牛膝一兩，水二升，煎一升服。
<h3> - 蜀葵</h3>

味甘，氣寒而滑，無毒，陰中陽也。
蘇氏曰：蜀葵，生江南、湖北園圃中，惟蜀產者更勝。
葉似葵菜，又似絲瓜葉，有歧叉，過小滿歧長。
莖高五六尺。

花似木槿而大，有深紅、淺紅、紫、黑、白蜜合等色，又有單瓣、千瓣之異。
昔人謂其疏莖密葉，翠萼豔花，金粉檀心者，頗善狀之，惟紅白二色入藥。
其實似荸薺而扁，內仁如馬兜鈴輕虛易種，其皮可緝布作繩。
又一種，其花大如五銖錢，粉紅色，有紫縷紋，名曰錦葵，入藥功用與蜀葵更勝，五月人家供於庭前，俗云闢祟。

<u>蜀葵、錦葵</u>　苗葉子功用，與冬葵同等，茲不復贅，惟採根用，治腸胃生癰極驗（《恆仙子手集方》）。
古方治內癰，臍腹冷痛，敗血腥穢不行者。
用單瓣蜀葵根、白芷各一兩，枯礬五錢，共為末，黃蠟溶化為丸，梧子大，每空心米湯下二錢。
待膿盡，再服調補藥。

<h3> - 酸漿草</h3>
苗、葉、莖，味苦，氣寒，無毒。
《別錄》曰：酸漿，生荊楚川澤，及人家田園中，或故墟垣塹間。
高二三尺，苗如天茄子，三月開小白花，旋結青殼，熱則深紅。

殼中子大如櫻桃核，熟時亦變深紅，核中復有細子如茄子，食之有青草氣也，四月採莖葉，五、六月採子，可啖食。
<u>酸漿草苗葉</u>　治熱毒，解煩渴，利水道（《本經》）之藥也。
搗汁服，散黃疽（《釋醫臨水稿》），清濕熱（陶弘景）。
其子研爛，白湯調服，催生立時分娩（嘉祐）。

小兒食之，能除熱疳骨蒸。
<h3> - 漆姑草</h3>
味甘、辛，氣寒，無毒。
《別錄》曰：漆姑草，生蜀郡山谷，方不入用，人無識者。

所在平澤有之，生陰濕地，亦生石縫間。
葉似菊花，子類枸杞子，根如遠志，無心有糝。
三、四月採苗葉，陰乾用。
<u>漆姑草</u>　治熱血疥癬，風毒瘡疹（繆仲淳）之藥也。

觀其苦辛寒烈（樓渠泉稿），苦能泄，辛能散，前人治一切熱毒惡瘡，禿瘡蟲疹，及大人小兒丹毒齲齒，並諸蟲、毒水成瘡，漆毒、溪毒等瘡，咸宜療之，搗汁和酒服，即見效也。
<h3> - 敗醬草</h3>
味苦，氣寒，無毒，乃手足陽明、厥陰四經藥也。
陶隱居曰：敗醬，一名苦菜，又名苦蘵。

諸家本草混入酸漿、苦蕒、龍葵同條，種類則迥別矣。
生江夏川穀，所在溪澗近水處，或高崗土陵亦有。
江東人採作菜，漂去苦味，有陳醬氣，故名。
李時珍曰：春初嫩苗塌地，似松菜葉而狹長，有鋸齒綠色，面深昔淺。

入夏莖高一二尺，數寸一節，節間生葉，各起小枝，四散如轍。
五月白花成簇，如芹花、蛇床子花狀，結小實成簇。
其根白紫色，形似柴胡，八月採取，曝乾用。
<u>敗醬</u>　解鬱熱破宿血之藥也（時珍）。

《甄氏方》治癰腫結熱（白分之稿），毒風痛痹，破多年宿血，能化膿為水，善催生，落胞衣，或產後血凝腹痛，及赤熱障眼，胬肉凝結，並暴熱吐血失血，丹毒熱毒等疾。
但苦寒之物，如久病胃虛脾弱，泄瀉不食之證，一切虛寒下脫之疾，咸忌之。
繆仲淳先生曰：仲景公治腸癰為病，其身甲錯，腹皮急，按之濡，如腫狀，腹無積聚，身無大熱，此為腹內有癰膿，不獨焦灼肺金之形臟，並毀敗腑合之大腸矣，敗醬獨當其鋒，可一鼓而愈也。
李時珍先生曰：敗醬善排膿破血，故仲景治腸癰，及婦人科血疾，古方皆用之極驗，乃易得之物，而後人不知用，惜哉！

<u>集方</u>　《方脈正宗》：解三焦鬱熱。
用敗醬一把，配黃芩、甘草各三錢，燈心百根，煎服。
《郭氏產寶》：治產後宿血內病。
用敗醬二兩，沒藥、乳香各三錢，當歸、川芎各一錢，香附、續斷（俱酒洗）各五錢，共為末，每早服二錢，白湯調服。

《周向中古方抄要》：治腹癰有膿。
用敗醬二錢，薏苡仁五錢，附子八分，水三升，煎一升，頓服，大小便一行，即愈。
（以下五方出《碩虎齋省醫語》：）治產後血氣流入腰腿，小腹痛，不可轉側者。
用敗醬三錢，當歸二錢，川芎、白芍、肉桂各一錢，水三升，煎一升，徐徐服。

治產後腹痛如錐刺，不可忍者。
用敗醬八兩，水五升，煮取升半，每服二合，日三服。
治臨產催生。
用敗醬二兩，酒水共三碗，煎一碗，服。

治赤眼障痛，並胬肉攀睛。
用敗醬一握，荊芥、草決明、木賊草各二錢，白蒺藜一錢五分，水煎服。
治吐血、衄血，因積熱妄行者。
用敗醬二兩，黑山梔三錢，懷熟地五錢，燈心草一錢，水煎，徐徐服。

<h3> - 款冬花</h3>
味甘、辛，氣溫，無毒，陰中有陽，降也，入手太陰經。
蘇氏曰：款冬花，出關中，及雍州南奚水，華州山谷水澗間。
多叢生，葉似葵葉而大，又如荷葉而鬥直，大可容升，小可容數合。

冬月積雪中，開花紅色。
一種去土一二寸，出萼如菊，色青紫，通直而肥。
開黃色花，花在莖下也。
雷氏曰：十一月採花，陰乾。

須取微見花者，如已開泛則無氣力。
揀去向里裹花蕊殼，並向裡實如慄零殼及枝葉。
傅咸云：予於仲冬之月，登北山，冰凌盈谷，積雪深崖，見款冬，煒然華豔，寒秀可目是也。
<u>款冬花</u>　溫肺、潤肺、清肺、斂肺、調肺、補肺之藥也（李東垣）。

故本草主咳逆上氣（茹日江稿），喘嗽喉痹，寒熱邪氣諸證，以其辛溫而潤，散而能降，補而能收，為治嗽要藥，於肺無件，無分寒熱、虛實，皆可施用。
又得生薑、前胡、白豆仁，可溫肺寒；得天麥門冬、知母、玄參，可潤肺燥；得黃芩、桑白皮、薄荷葉，可清肺熱；得人參、麥門冬、北五味子，可斂肺脫；得蘇葉、桔梗、陳皮、杏仁，可調肺逆；得黃耆、人參、甘草，可補肺虛；得葶藶、麻黃、桑白皮，可泄肺實；得百合、茯苓、甘草、枇杷葉，可保肺急；得前胡、防風、杏仁、蔥白，可退肺中寒熱邪氣；得生熟地黃、天麥門冬、知母、貝母，可療肺中痰血咳嗽，為調肺之總司，治嗽之良劑也。
繆仲淳先生曰：款冬花，其味辛甘，溫而無毒，陰中含陽，散也，降也。
辛能散而能潤，甘能緩而能和，溫則通行不滯，善能降下。

咳逆上氣，喘嗽喉痹，寒熱邪氣，消渴喘息，呼吸諸病，一皆氣升火炎之勢也。
氣降則火自降，氣降，則陽交於陰，水火既濟。
既濟，則火不上炎，氣不逆升，肺不受邪，得清肅之常道，而諸證自退矣。
李士村先生曰：雪積冰堅，款花偏豔，想見其純陽之稟，故其主用，皆辛溫開豁也，卻不助火，可以嗽方久任。

<u>集方</u>　《濟生方》：治痰嗽帶血。
用款冬花、百合各等分，焙燥，為極細末，煉蜜丸如龍眼大，每臥時嚼一丸，薄荷湯下。
久嗽噙化丸：用款冬花、蕊甘草、百部、川貝母、桑白皮、天花粉、玄參、紫菀各二兩，俱用蜜水拌炒，北五味、陳皮、桔梗各一兩，龍膽、薄荷葉三兩，俱微炒，共為細末，真柿霜四兩（另研），麥門冬、天門冬（俱去心）各三兩，酒煮搗膏，和人前末子內，再加煉蜜丸如彈子大，每日不拘早晚，不時噙化，隨津液嚥下，臨臥更佳。
《海上方》：治咽喉諸證腫痛生瘡者、閉塞者、紅腫結核脹痛者、閉塞不能言語者、結蛾水漿難食者，俱是風熱痰氣為患。

只用款冬花五錢，土牛膝三錢，射干二錢，水煎服。
先用米醋噙口中汩漱，咯撥涎痰，後服此藥即消。
<h3> - 決明子</h3>
味鹹、苦，氣平，無毒，足厥陰肝經正藥也，又入膽腎二經。

李氏曰：決明子，能明目，故名。
生龍門川澤，今處處有之，為圓圃所蒔。
夏初生苗，高三四尺，本小末大，根微紫色，葉似苜蓿晝開夜合，兩兩相貼。
七月開花淡黃五出，結莢如初生，細豇豆。

長二三寸，莢內結子，其色青碧，味苦韌，十數粒參差相連，狀如馬蹄，下大上銳，十月收採。
一種莖葉根形酷似，但本小末尖，葉不夜合者，名為茳芒，《救荒本草》所謂山扁豆是也，花亦黃色，五出結莢如小指，長一二寸，莢中子如黃葵子而扁，其色褐，味甘滑。
二種苗葉、花皆可淪茹，及點茶食。
如入藥用，惟用長蹄決明子為佳。

外又有一種草決明，葉黃銳，赤花結實如山茱萸，關中謂之薢茩，與此二種實不類。
<u>決明子</u>　祛風散熱，清肝明目之藥也（甄權）。
肝開竅於目，因而清肝（韋古生稿），故本草單主目疾，去赤障白膜，淚出青盲。
搗爛水調，熁太陽穴，治頭風頭痛，又貼心胸，止吐血衄血。

作枕，統治頭腦耳目，一切風熱諸病。
又敷蛇咬，解蟒毒。
其葉湯淪作蔬食，利五臟，解一切蘊熱甚良。
但味鹹走血，氣寒而散，治目疾，因熱傷血分，致血液凝滯者。

罔不相宜。
倘屬氣分，及風冷致目中諸證者，非所宜也。
王紹隆先生曰：決明子稟陰精之體，具青陽之用，宜入肝腎，肝開竅於目，瞳子精，腎所司也。
<u>集方</u>　《外臺秘方》：治肝虛目昏用決明子、沙蒺藜、甘菊花（俱酒拌炒）、槐實、穀精草、女貞實（童便拌炒）各二兩，枸杞子（鹽水洗，炒）、生地黃（切片，姜水洗，炒）各六兩，共為«，煉蜜丸，梧子大，每早服三錢。

《外臺秘方》：治暴赤風眼淚痛。
用決明子、蔓荊子、甘菊花、生地黃各二錢，荊芥、甘草、玄參、連翹、木通各一錢，水煎，食後服。
治積年失明。
用決明子三丹，磨為末，每食後粥湯調三錢，服久有效。

《奇效良方》：治癬瘡延蔓。
用決明子一兩，為末，入水銀二錢，研不見星，擦破上藥，立瘥。
《本事方》：治發背諸癰毒初起。
用決明子（生用）一升，搗爛，生甘草一兩，水三升，煎一升，分二服。

<h3> - 茳芒</h3>
生道旁，葉如決明而小。
性平，無毒，火炙，作飲極香，能除痰止渴。
治一切頭風頭痛。

用決明子、蔓荊子、柴胡、防風、天麻、黃芩、當歸、川穹各一錢五分。
肥人頭痛是濕痰，加半夏、白朮、茯苓、陳皮。
瘦人頭痛是血虛痰火，加生熟地黃、白芍、葳蕤。
噁心嘔吐，頭痛，是頭中風寒，加羌活、藁本、白芷。

頭痛偏左者屬風與血虛，倍防風、當歸，加生熟地黃。
頭痛偏右者屬痰與氣虛，倍天麻、決明子，加白朮、黃耆。
頭旋眼黑，噁心，兀兀欲吐，頭痛者，是痰厥頭痛，倍天麻、蔓荊子，加半夏、膽星、甘菊花、白附子。
偏正頭痛者是風邪上攻，倍防風、蔓荊子，加薄荷、荊芥、白芷、羌活。

日重夜輕，見寒涼頭痛稍止者，是熱厥頭痛，倍柴胡、黃芩，加黃連、石膏、大黃、黑山梔。
頸項強急者，是風痓頭痛，加桂枝、白芷。
頭痛多起核塊者，是雷頭風，痛連目珠痛，發燕惡寒，狀如傷寒，加升麻、薄荷、羌活、細辛。
治耳鳴，鼻塞，頭風，頭痛，並齒痛，目中出淚。

用決明子、乳香、沒藥、川芎、雄黃、白芷、玄明粉各二錢，共為細末，吹鼻孔中即止。
<h3> - 瞿麥</h3>
味苦、辛，氣寒，無毒，沉而下降之藥，入手少陰、太陽二經。
李氏曰：瞿麥，即洛陽花萼，所在有之。

莖細有節，高一二尺，葉似石竹，又似地膚。
梢巔開花，田野生者，花大如錢，紅紫色，人家栽者，花稍小而嫵媚，有紅、紫、粉、藍，斑爛數色。
結實如燕麥，內子紫黑而扁。
根紫黑色。

結實與麥同形，故名。
秋後收採，陰乾用。
雷氏曰：只用萼殼，不用莖葉，若一時同使，令人氣噎，及小便不禁也。
<u>瞿麥</u>　破血下氣，通利下竅，而行小便之藥也（《日華子》）。

寒能散熱（《方益明集》），苦能利便，辛能破血，故本草主關格諸癃結，小便不通，決癰腫，破胎娠，下閉血（《本經》），乃急方通劑也。
但性味苦辛而寒，氣猛利善下逐，凡腎氣虛而小腸無大熱者，忌之；胎前產後，一切虛人患小便不利者，法並禁用；如水腫膨脹，脾虛胃弱者，亦不得輕施。
李東垣先生曰：瞿麥，利小便，為君主之用，故八正散專之。
若心經有熱，而小腸氣虛，忌服，恐心熱未除，而小腸作病矣。

李時珍先生曰：古方治產難有石竹花湯，取其破血利竅也。
<u>集方</u>　（仲景《金匱方》：）治小便不利，有水氣者。
用瞿麥一兩，天花粉二兩，雞子二個，茯苓、山茱萸各三兩，共為末，煉蜜丸，梧子大，每服百餘丸，日三服。
（大氏方：）治癰腫疔瘡。

瞿麥，燒灰，菜油調敷。
《千金方》：治子死腹中，或產經數日不下。
以瞿麥煎汁飲之，立下。
《千金方》：治下焦結熱，小便淋閉，或有血出，或並大便出血。

用瞿麥穗一兩，炙甘草七錢，黑山梔五錢，共為末，每服四錢，白湯調服。
《聖惠方》：治目赤腫痛，浸淫成瘡。
用瞿麥搗汁，點大眥內。
<h3> - 淡竹葉</h3>

味甘，氣寒，無毒，入手太陽經。
（根名碎骨子。）
李氏曰：淡竹葉，所在田野俱有，春生苗高數寸，莖小，葉綠如竹，宛如竹米落地所生，但柔嫩為異耳。
八、九月作穗，細長，一窠數十須，須上結子如麥門冬根，而但堅硬。

土人採其根苗，搗汁造麴釀酒，甚芳冽也。
名竹葉，象形，碎骨，言其下胎也。
<u>淡竹葉</u>　清心火，利小便，通淋閉之藥也（李時珍）。
淡味，五臟無歸（陳赤葵稿），但入太陽，利小便為專用，有走無守，證因氣壯火鬱，小水不利，用無不宜。

如陰虛清氣不化者又不可用。
根性極冷，善能墮胎催生，好婦勿輕試也。
<u>集方</u>　（李時珍方：）治小便不利，淋閉不通，因氣壯火勝者。
用淡竹葉一兩，甘草一錢，木通、滑石各二錢，水煎服。

治小兒胎熱，母孕時多食炙煿之物，生下面赤眼閉，口中氣熱，焦啼燥熱。
用淡竹葉、甘草、黑豆各三錢，燈心廿根，水一碗，濃煎三四分，頻頻少進令乳母亦服。
治小兒胎寒，母孕時受寒，兒生下面色青白，四肢厥冷，大便青黑，口冷腹痛，身起寒慄。
淡竹葉五分（燒灰）白朮、桂心、細辛、黃耆、甘草各一錢，俱研細末，每服一分，以乳汁調下。

<h3> - 王不留行</h3>
味苦，氣平，無毒，陽中陰也，入足厥陰，又陽明衝任之藥也。
蘇氏曰：王不留行，生江浙河東諸處，苗莖俱青，高五六尺，葉隨莖生，似松藍葉。
四月開花，黃紫色，或紅白色，如鈴鐸狀。

實殼若酸漿子，殼有五稜，殼內包一實，大如豆，內細子，大如黍慄，形圓色黑。
根黃如薺。
三月收苗，五月摘子，根、苗、花、子通用。
<u>王不留行</u>　行血（甄權）止血（《別錄》）之藥也，古方治金瘡出血不止（朱正泉稿），解心熱鼻衄橫流，又通乳汁，散乳癰，催生達產，行留血，住淋血，兩有奇驗。

或人言性走而不守，雖有王命，不能留其行也。
古云：穿山甲、王不留，婦人服此乳常流，乃行血之力耳。
如失血病、崩漏病，及孕婦，並須忌之。
盧不遠先生曰：命名之義亦奇，吾身有王，所以主吾身之氣血，及主氣血之流行者。

氣血之留，王不留，則留者行矣。
氣血之行，王不行，則行者留矣。
故血出不止，與難產無乳者，兩可用，此其義自見。
<u>集方</u>　《東軒產科》：治血閉不行，經脈淋澀，不行不止。

用王不留行一兩，當歸稍、紅花、玄胡索、牡丹皮、生地黃、川芎、烏藥各三錢，共為末，每早服三錢。
《東軒產科》：治血淋不止，臥久，諸藥不效。
用王不留行一兩，當歸身、川續斷、白芍藥、丹參各二錢，分作二劑，水煎服。
《範氏外科》：治金瘡出血不止，或被刀斧傷損，亡血。

用王不留行一兩，川椒三錢，甘草、炮薑、白芍藥各三錢，俱炒黃，為末，每服三錢，白湯調下。
《指南方》：治鼻衄不止。
用王不留行五錢，濃煎服，立效。
《衛生寶鑑》：治婦人乳少，因氣鬱者。

用王不留行五錢，穿山甲、瞿麥穗、麥門冬各三錢，濃煎汁，徐徐飲，再食豬蹄羹，又以木梳梳乳，一日三次。
（《別錄》方：）治乳癰初起。
用王不留行一兩，蒲公英、瓜蔞仁各五錢，當歸稍三錢，酒煎服。
《成氏產科》：治難產。

用王不留行五錢，當歸、川芎、生地黃、白芍藥各三錢，立產。
（周道安方：）治疔腫初起。
用王不留行子、蟾酥各等分，共為末，丸黍米大，每服三丸，酒下，汗出即愈。
<h3> - 三白草</h3>

味甘、辛，氣寒，有小毒。
蘇氏曰：三白草，出荊襄南北、吳越間，今所在亦有，凡田澤池畔間尤多。
三月生苗，高數尺，葉如薯葉，對生，小暑後莖端發葉，純白如粉。
五月葉旁，遂開花成穗，如蓼花狀，色白微香，結子細小。

葉根先青，延至葉尖，則盡青矣。
根長而白，虛軟有節，根間白鬚，宛如菖蒲根。
根汁搜麥面，造麴釀酒，色氣味甘香殊勝也。
<u>三白草</u>　利水除濕（《唐本》），化痰逐瘧（藏器）之藥也，此藥性味苦寒（李仁甫稿），善降，故《唐本草》稱治水腫腳氣可知矣。

陳氏方又言搗汁服，可吐痰瘧，散胸中熱涎，則辛寒又善湧也。
總療濕熱痰三證，在下者，降而抑之，故水腫腳氣除；在上者，湧而散之，故痰瘧胸涎退。
此乃流利消蕩之劑，寒而有毒，如脾虛久病、胃寒少食者，宜審用之。
<u>集方</u>　（《唐本草》方：）治濕熱侵四肢，水腫。

用三白草連根莖葉一把，大腹皮一兩，生薑皮五錢，白茯苓二兩，水煎服。
（陳氏方：）治痰瘧久不愈。
用三白草連葉莖根，一總搗爛，絞汁，熱湯頓溫，飲一二碗，胸中痰涎盡出也。
<h3> - 葶藶子</h3>

味苦、辛，氣寒，有毒，氣味俱厚，沉也，陽中陰也，為手太陰經正藥，亦入手陽明、足太陽經。
《別錄》曰：葶藶子，出藁城平澤田野間，汴京、陝西、河北州郡亦有之。
近以彭城曹州者為勝，他處者不堪用也。
春生苗，葉高六七寸，似薺根而色白，枝莖俱青，三月開花，微黃色。

結角列子，色深黃類紫，細小如黍粒。
味苦入頂，微帶甘者，名狗薺，即甜葶藶也。
月令孟夏，靡草死，靡草，即葶藶、狗薺之屬也。
一種單莖向上，葉端出角，其實肥大而短。

一種葉近根下，作奇生，如芥葉，其角細長，此皆異種，不可不辨。
<u>葶藶子</u>　泄壅氣，下結痰，消腫脹之藥也（《日華子》）。
蓋肺主皮毛（張少懷稿），膀胱主出納津液，肺氣壅閉，則津液不行，膀胱病焉，臂之上竅閉，則下竅不通，下竅不通，則水氣泛溢，為喘滿，為腫脹，為痰飲積聚，種種之病生矣。
按《十劑》云：泄可去閉。

葶藶、大黃之屬，此二味皆大苦寒而利，一泄氣閉，一泄血閉。
若葶藶之苦寒，氣味俱厚，不減大黃。
又性烈於諸藥，以泄陽分肺中之閉，亦能泄大便。
但其性急迅善逐，以行痰決水為用，走而不守，誠急方之泄劑也。

凡脾胃虛弱，及真陰不足之人，不可混用。
如腫滿，由於脾虛不能制水，水氣泛溢者；如小便不通，由於膀胱虛，無氣以化者，如痰嗽，由於中氣虛，生陽不布，而或成喘脹者，法皆忌用。
誤用則輕病轉重，重病必危矣，慎之慎之。
錢仲陽先生曰：近時瘄疹流行，閉悶不發，發熱喘促，勢甚危迫，用苦葶藶二錢，配麻黃、芫荽、荊芥、薄荷、甘草、桔梗，熱甚，加石膏、黃連各一錢，一劑，瘄疹即發，喘嗽旋止。

此神方也。
沈則施先生曰：方書言諸氣膹脹滿急者，非此不除。
宜審，要在能食而六脈不強急，和平而尚有神者投之。
如陰竭陽敗，氣結不能自主者，去生不遠矣，何用醫為。

故淮平子云：大戟行水，葶藶泄脹，用之失時，為害莫量，斯言可玩。
<u>集方</u>　《外臺秘要》：治陽水暴腫，面赤煩渴，喘急，小便短澀。
用甜葶藶一兩（炒研），真漢防己二兩，共為極細末，以綠頭鴨血並腦，合和搗萬杵，丸黍米大。
甚者，空腹白湯下九十丸，輕者，五六十丸，日三夜一，五日止，其效如神。

《篋中方》：治痰飲咳嗽。
用葶藶子一兩，川貝母一兩，薑製半夏一兩，甘草五錢，牙皂二錢。
共為末，煉蜜和為丸，彈子大，早晚夜，各以一丸含之，徐徐嚥下，甚者，不過五丸。
（崔氏方：）治咳嗽上氣，不得臥，或遍體氣腫，或單面腫，肢足腫，並主之。

以葶藶一升，微火炒，研細，以絹袋盛，浸清酒三升，冬七夏三日，徐徐飲，日三次，夜一次，量其氣力，取微利為度。
如患急者，不待日滿，即可絞服，如不便用酒，水煎服亦可。
仲景《金匱方》：治肺壅喘急不得臥用葶藶五錢，炒黃，為末，每用大棗二十枚，水三大碗，煎取一碗，調入葶藶末，再煎取一碗，徐徐服，亦主支飲不得息。
《肘後方》：治頭風頭疼。

用葶藶子一兩，煎湯沐頭，三四度即愈。
<h3> - 車前子</h3>
味苦、微甘，氣寒，無毒，為肝、腎、膀胱三經之要藥也。
《別錄》曰：車前，出真定平澤、丘陵坡道中。

今江湖淮甸，近汴北地，處處有之，好生道旁，及牛馬足跡中。
春初生苗，綠葉布地如匙面，累年者，長尺許，中抽數莖。
作穗如鼠尾，花極細密，色青微赤，實如葶藶，色正黑。
五、六月採苗，七、八月採實。

圃人或種之，蜀中尤尚。
土人取根日乾，作紫菀，市人不可不辨。
剪苗可作茹，大潤腸結。
<u>車前子</u>　利水道（《本經》），沏溲便（《日華》），通精氣（《別錄》）之藥也。

主小便淋瀝（《周士和稿》），癃閉不通，亦白帶濁，或陰莖腫脹澀痛，精道熱結不通，去穢濁而澄源，利小便而不泄精氣，與茯苓同功者也。
又明目疾，療痹痛，行肝疏腎，暢郁和陰，同補腎藥用，令強陰有子；同和肝藥用，治目赤目昏；同清熱藥用；止痢疾火鬱；同舒筋藥用，能利濕行氣健運足膝，有速應之神驗也。
但性寒，善走下竅，若內傷勞倦，陽氣下陷之病，皆不當用，腎氣虛寒者，尤宜忌之。
繆仲淳先生曰：前陰屬肝木，疏泄之竅也，氣化則溺自出，情動則精乃行，氣閉火鬱，溺自停矣。

芣苡之子，寒降下行，若車行而前，孰不開讓？何溺之不自出乎？疏泄之義明矣。
設情動過節，膀胱虛氣，艱於化而津不行，溺不出者，單用車前疏泄，閉愈甚矣，必加參、苓、甘、麥，養氣節欲，則津自行，溺乃出也。
<u>集方</u>　《普濟方》：治小便血淋作痛。
用車前子曬乾，甘草減半，共為末，每服二錢，車前葉煎湯下。

《普濟方》：治小便熱秘不通。
用車前子一兩，川黃柏五錢，白芍藥二錢，甘草一錢。
水煎，徐徐服。
《肘後方》：治石淋作痛。

用車前子一升，水五碗，煎湯二碗，用白果三十個，去殼衣淨，搗汁和入，徐徐飲。
《範氏養志書》：治老人淋澀不通，身發熱。
用車前子一兩，川牛膝八錢，生甘草三錢。
水五碗，煎二碗，徐徐飲。

《梅師方》：治孕婦熱淋。
用車前子五合，黃芩八錢。
水煎，徐徐飲。
《方脈正宗》：治男婦久不生育。

用車前子、當歸各二兩，川芎一兩，鹿膠、龜膠各二兩。
作丸，侵晨各服二錢，白湯下。
（以下六方出《拓元甫醫執》：）治暴赤時眼。
用車前子一兩，柴胡、防風、龍膽、決明子、蔓荊子、荊芥、羌活各二錢。

水煎，食後服。
治勞欲過度，肝腎空虛，眼目昏蒙。
用車前子一兩，甘菊花、熟地黃、枸杞子、密蒙花、淮山藥、決明子、羊肝。
為丸，每早晚各服三錢，白湯下。

治久患內障。
用車前子、熟地黃、麥門冬。
等分為丸，每早晚各服三錢。
治風熱目暗澀痛。

用車前子一兩，川黃連五錢，共為末，每食後服一錢，日二服。
治熱痢澀痛，小水不通。
用車前子、白芍藥各一兩，川黃連五錢，黃芩、黑山梔、澤瀉、滑石各八錢。
分作二帖，水煎，食前服。

治四肢痿痹作痛，筋脈不舒。
用車前子二兩，木瓜、川牛膝、虎骨、萆薢、威靈仙、紅花各一兩。
浸酒飲。
《子母秘錄》：治產難並橫逆不出。

用車前子、川牛膝各二兩，當歸、川芎各五錢，俱酒炒為末，每服三錢，酒調下，如不飲酒，白湯調下。
《沈聖修家抄》：治瘄疹內閉入腹，身腫舌強。
用車前子為末，白湯調服一錢，日三次。
<h3> - 車前葉</h3>

味甘，氣寒，無毒。
凡使，須一窠九葉者良，亦可作蔬食。
主金瘡，出血不止（《樓渠泉集》），小便不通，尿血血淋，熱痢膿血，乳蛾喉閉等證。
甘寒，能散、能利、能清之藥也。

<u>集方</u>　《千金方》：治金瘡出血不止用車前葉，搗爛敷之。
《百一方》：治小水不通用車前葉一斤，水三升，煎取一升服。
《柏魁山家抄》：治小便尿血，血淋。
用車前葉，搗汁五合，空心服。

《聖惠方》：治熱毒膿血痢疾。
用車前葉搗汁五合，入蜜一合，溫服。
《趙通政養痾筆》：治乳蛾喉痹。
用車前葉、鳳尾草各等分，搗爛，入霜梅肉五個，生酒各少許，再搗絞汁，以鵝羽刷患處，隨手吐痰，即消。

《聖濟錄》：治目赤作痛。
用車前葉自然汁，調朴硝末，臥時塗眼胞上，次早洗去。
治心經蘊熱，臟腑閉結，小便赤澀，癃閉不通，及熱淋血淋諸證，因本氣壯實有火滯者，宜服此。
如酒後恣欲而得者，則小便將出而痛，既出而癢亦以此藥主之。

用車前子、瞿麥、萹蓄、木通、滑石、生梔子、大黃各一錢五分，生甘草二錢，用牛膝三錢，加燈心三十根。
水煎食前服。
一方治諸淋不分寒熱虛實。
以車前子四兩，川牛膝三兩，懷熟地、山茱萸、山藥、茯苓各二兩五錢，牡丹皮二兩，澤瀉二兩，俱用鹽水拌炒，磨為末，煉蜜丸梧子大，每早服五錢，燈心湯送下。

<h3> - 鱧腸</h3>
味甘、酸，氣平，無毒，純陰之草也，入腎、肝、胃、大小腸五經。
李時珍曰：鱧，烏魚也，其腸黑。
此草柔莖，斷之有墨汁出，故名。

生江南下濕地，所在坑渠間多有，苗似旋覆。
此有二種，一種葉似柳而光澤，莖似馬齒莧，高一二尺，開花細白，其實若小蓮房。
一種苗梗枯瘦，頗似蓮花而黃色，實亦作房而圓，南人謂連翹。
二種折其苗，皆有墨汁出，須臾而黑，俗謂之旱蓮草、八月採，陰乾用。

<u>旱蓮草</u>　涼血解毒（《唐本》），固齒烏鬚髮（時珍）之藥也。
蓋鬚髮易白者（程君安稿），血虛有熱也：齒牙不固者，腎虛有熱也。
此藥純陰，涼血，則鬚髮變白為黑，而齒亦因之而固矣。
故古今黑汁之草，當以此為勝。

若前人之治血痢，止針灸瘡中發洪血，解一切瘡疹痛癢，除頭風頭痛，去目疾翳障，治腸風下血，定風熱牙疼之數者，何非涼血止血之功也。
但陰寒之性，沉降之質，雖善涼血，不益脾胃，一見脾胃虛弱，飲食少進，及腸胃溏薄不實者，雖共溫辛補養藥，亦勿輕與服。
<u>集方</u>　《攝生方》：治鬚髮早白。
七月中，取旱蓮草連根一斤，酒洗淨，青鹽四兩，醃三日，同汁入鍋中，炒焦如炭，存性，研末，日用擦牙，連津咽之。

《方脈正宗》：治飲食甘肥，炙煿過度，成血痢病。
用旱蓮草一握，切碎，川黃連二錢，白芍藥五錢，水煎服。
（郭子千方：）治針灸瘡中出血不止。
用旱蓮草搗爛敷之，立止。

《聖濟錄》：治一切疔腫癰疽惡瘡。
用旱蓮草一斤，連根洗淨，搗爛取汁，以熱酒一碗，和飲，渣敷患處，不過三服乃安。
《聖濟錄》：治頭風頭痛，不拘偏正。
用旱蓮草搗汁，滴鼻中，或飲汁亦可。

《聖濟錄》：治一切眼疾，翳膜遮障，並頭風頭痛。
用鮮旱蓮草一把，澤蘭葉一把，水洗淨，略干，俱搗汁，入淨瓷瓶內密封，埋土中一尺，計五十日取出，每臥時以骨簪挑少許，點兩眺，摩頂上四十九遍，久久自效。
《嘉氏腫方》：治腸風臟毒下血。
用旱蓮草水洗淨，用薑汁酒浸一宿，曬乾，為末，每早服二錢，米湯下。

《醫學正傳》：治小便下血。
用旱蓮草、車前草各等分，搗汁，空心服三盞，自愈。
《集玄方》：治風熱牙疼。
用旱蓮草數莖，入鹽一匙，於掌心揉擦即止，或云煎湯漱口亦可。

治烏須神方。
取鱧腸草，採鮮者五十斤，搗汁浸真女貞實、馬料黑豆各一斗，浸七日，濾出曬一日，再浸再曬，以鱧腸草汁盡，上甑蒸一日，再曬乾，少灑陳酒微濕，再蒸再曬計九次，微炒燥，磨為末，拌生薑自然汁八兩，好川椒（去閉口及蒂者，為末）五兩，和勻煉蜜丸，梧桐子大，每早晚用五錢，食後酒送下。
治一切齒病。
用鱧腸草炒焦黑成炭，研末，見證配後藥擦之。

如齒痛牽引頭腦，配石膏、細辛、芽茶末；如齒痛怕風，配乾薑、藁本末；如齒痛有蟲，配乾薑、細辛、花椒末；如齒痛兼牙齦出血條者，配人參末，或千年古石灰末，配人參可咽，配石灰末擦齒，不可咽，用白湯淚漱吐之；如齒痛成牙疳，配硼砂、黃連、枯礬末；如齒痛動搖不堅，無力嚼食物者，配補骨脂、沒石子、青鹽末，以上所配諸藥俱為細末，和鰭腸草末擦之。
<h3> - 連翹</h3>
味苦，氣平，無毒，氣味俱薄，輕清而浮，升也，陽也，入手足少陽、手足陽明、手少陰經。
《別錄》曰：連翹，出太山山谷，今汴京及河中江寧、潤、淄、澤、兗、鼎、岳、利諸州皆有之，獨蜀中者為勝。

蘇氏曰：有大翹、小翹兩種，大翹生下濕地，或山崗上，葉青翠，如榆葉、水蘇輩，莖高三四尺，而色稍赤，獨莖梢開花，黃色可愛，三秋著子，似蓮實之房，亦若椿實之未開者，翹出眾草，殼小堅，外完無附萼，剖之中解，氣甚芳香，實才干，振之即落，若不著莖，根如青蒿之白硬也。
小翹生崗原之上，莖葉、花、實，皆似大翹，但細小耳。
古人莖葉花實並用，今惟用實，未見用莖葉也。
今南方一種，莖短葉小，實惟黃黑，子如粟粒，乃旱蓮也。

又一種如菡萏，殼柔軟，外有附萼，抱少，且無解脈，亦不芳香，干之不落久著莖上，功用殊別也。
<u>連翹</u>　散風清熱，解瘡毒之藥也（《日華子》），主瘰癧結核（沈孔庭集），諸瘡癰腫，熱毒熾盛，未潰可散，已潰解毒，眼證腫赤澀痛，耳證昏塞暴聾，頭證頭風眩痛，喉證脹閉不通，或腮腫齒疼，或舌破生瘡，或痘瘄斑疹，隱現出沒，以上諸證，皆心、肝、膽、腎四經之病。
此藥清標芳馥，善解風火痰氣鬱結所因。
其輕揚之性，上行最專，苦寒之氣，下行更力，所以耳目口鼻，咽喉齒舌之間，頸腋背膂，胸腹肢脅足膝之處，靡不奏功。

但涼散之性，清而無補，如癰疽已潰者，火熱風痰，由於虛者，脾胃薄弱易於作瀉者，俱不可投。
李東垣先生曰：連翹於十二經瘡藥中，不可無此，謂表裡上下氣血之分，咸需之耳。
盧不遠先生曰：連翹，治鼠瘻癰腫瘡核，皆從結氣所生，取其象形，易落而能自散也。
沈則施先生曰：連翹，從荊芥而治風熱，從芩、連而治火熱，從大黃而治燥熱，從蒼、柏而治濕熱，從歸、地而治血熱，從貝、半而治痰熱，從山梔而治鬱熱，從甘、麥而治煩熱，從金銀花、紫花地丁而治疔腫瘡毒之熱。

<u>集方</u>　《陸氏簡便方》：治瘰癧結核及馬刀諸瘡。
用連翹、半夏、川貝母、金銀花、玄參、甘草、薄荷、夏枯草、白芨、白芷各等分，為末，食後白湯調服二錢。
（以下十一方出《何王樵醫會》：）治乳癰乳核。
用連翹、雄鼠糞、蒲公英、川貝母各二錢，水煎服、

治熱毒初起。
用連翹、甘草各一兩，酒水各半，煎服可散。
治目病腫赤澀痛。
用連翹、柴胡、荊芥、白芷、羌活、防風、草決明、蟬蛻各一錢，甘草六分，水煎服。

治耳病，忽然昏閉不聞。
用連翹一兩，蒼耳子二兩，水煎濃汁，徐徐服。
治頭風眩痛。
用連翹、天麻、防風、橘紅、半夏各三錢，白朮一錢，水煎服。

治咽喉閉脹不通。
用連翹、膽星、薑製半夏、陳皮、桔梗各三錢，荊芥三兩，水煎數碗，徐徐服。
治牙腮腫脹作痛。
用連翹、白芍藥、半夏各二錢，桔梗、甘草各五分，水煎服。

治一切風火寒蟲，四種牙痛。
用連翹五錢，黃連一錢，防風、荊芥、白芷、蔓荊子各二錢，吳茱萸、川椒、細辛各五分，水煎服。
治舌破生瘡。
用連翹五錢，黃柏三錢，甘草二錢，水煎，含嗽即愈。

治痘瘄欲起未起。
用連翹、桔梗、甘草各一錢，防風、荊芥、蟬蛻、羌活、薄荷各二錢，水煎服。
治赤遊斑毒。
用連翹一味，煎湯飲之。

連翹根味甘、微苦，氣寒，有小毒，治傷寒瘀熱在裡，欲發黃者，有麻黃連翹根赤小豆湯，此張仲景方也。
<h3> - 藍澱</h3>
味苦、辛，氣寒，無毒。
（其滓澄澱在下，故名，或作澱，俗作靛。）

李氏曰：南人以地窖中，貯水一石，以藍葉數十斤，浸一宿，入石灰若干，攪之千轉，澄去水，則青黑色，亦可干收，用染青碧。
其攪浮沫，掠出陰乾，謂之澱花，即土青黛也。
<u>藍澱</u>　解熱毒，散腫結，殺蟲積之藥也（藏器）。
乃藍與石灰作成（翟秉元稿），其氣味與藍稍有不同，而拔毒、散腫、殺蟲之力，似勝於藍也。

古方有謂能止血者，乃金瘡跌僕傷損皮肉出血也，一敷即止。
時人誤認止血，投入吐衄血證、服食藥中，內有石灰，雖涼而燥，何堪入口，誤食反致燥毒，入咽轉加騷動，血臟蒙害者多審之慎之。
陳廷採先生曰：按靛花，治小兒疳蝕，消瘦發熱，屢有奇功。
歌曰：小兒雜病變成疳，不問強羸女與男，腹內時時如下痢，青黃赤白五般於，眼澀面黃鼻孔赤，穀道閉張不忍看，煩熱毛焦時口渴，皮膚枯槁四肢癱，唇焦嘔逆不乳哺，壯熱憎寒臥不安，此方只是青黛散，取效猶如服聖丹。

<u>集方</u>　《鄧子禹家抄》：治時行天泡瘡。
用靛青和甘草本，豬膽汁調敷。
《鄧子禹家抄》：治小兒腹內疳蟲癖積。
用靛青一兩，配入白牽牛子末三錢，和入靛青內，丸粟米大，每服五分，白湯下。

《鄧子禹家抄》：治口鼻急疳。
用藍靛敷之令遍，日十次，夜四次。
《普濟方》：治誤吞水蛭，並一切毒蟲。
用靛青調水飲，即瀉出。

<h3> - 藍</h3>
味苦、微甘，氣寒，無毒，至陰之藥，入心、肝、肺、脾四經。
《別錄》曰：藍，生河內平澤，其莖葉可以染青，以尖葉者為勝。
今處處有之，人家園圃，作畦種蒔。

至春末生苗，高二三尺，葉似水蓼，花紅白色，實亦若蓼子而黑色。
五、六月採實，但可染碧，不堪作澱，此名蓼藍，即醫方所用者也。
李氏《綱目》曰：藍，凡五種，各有主治，惟藍實專取寥藍者。
蓼藍葉如蓼，五、六月開花成穗，其形細小，其色淺紅，其子亦如蓼，歲可三刈，故先王禁之。

菘藍，葉如白菘。
馬藍，葉如苦蕒，即郭氏所謂大葉冬藍，俗所謂板藍者。
二藍花、子，並如蓼藍。
吳藍，長莖花白。

木藍，長莖如決明，高者三四尺，分枝布葉，葉如槐，七月開花，淡紅色，結角長寸許，累累如小豆，其子亦如馬蹄決明子而微小，迥與諸藍不同，而作澱則一也。
別有甘藍可食，見本條下。
<u>藍</u>　通治解熱毒，化蟲癖，蘇敗血之藥也（《日華子》），雖有五種之別，而味性不遠，總能解毒除熱。
若藍實者，解諸毒，殺蟲蚊，通關節，消毒腫，治經絡中結氣。

若蓼藍葉汁者，殺百藥毒，如狼毒、射罔、蜂螫、斑螫、芫青、樗雞、蠼螋、蜈蚣、蜘蛛、硃砂、砒石諸般毒物，飲之立解。
若馬藍者，治婦人敗血留連（蘇頌），不能分歸經絡，僅此一端之效。
若吳藍者，主治甚廣（《日華》），如時行瘟疫，頭痛寒熱，時行赤眼，腫痛畏明，時行丹毒，遊走皮膚，時行瘄疹，紫赤悶脹，時行暴熱，吐血鼻洪，時行災癘，小兒壯熱驚痰等疾，如中藥箭毒，中金石毒，中百草毒，中狼毒毒，中射罔毒，中蛇螫諸毒，煎汁即飲立效。
若甘藍者，甘滑可食（藏器），利五臟，調六腑，通閉結，明耳目，可作蔬食。

諸藍性冷，虛寒人及久泄者勿用。
諸藍功效，方書久未分列。
朱按：蜀刻舊本，特表而出之，以俟後之君子，再加詳正可也。
<u>集方</u>　《肘後方》：治毒箭傷人。

用藍實，或藍葉，搗汁飲之，渣敷患上。
治大人小兒中蟲毒，忽下血欲死。
搗蓼藍汁飲之。
《聖濟錄》：治飛絲赤目熱痛。

用吳藍葉八兩，車前葉二兩，淡竹葉一兩，水煎服。
《集簡方》：治天泡熱瘡。
用吳藍葉，搗敷之。
（李時毒方：）解一切諸藥毒，並毒禽獸、毒蟲螫諸毒。

俱用蓼藍葉汁，飲之。
《錢氏小兒方》：治瘄疹不出快。
用吳藍根一兩，甘草一錢，為末，每服五分，或一錢，取雄雞冠血二三滴，同溫酒調下。
《聖惠方》：治齒䘌腫痛。

用吳藍燒灰敷之，日五度。
《千金方》：治唇口生瘡，積年不瘥。
以蓼藍葉一斤，搗汁洗之，三度瘥。
《蜀本草》：治一切毒蛇、毒蟲所傷，並一切毒藥、毒食。

俱用蓼藍葉，搗汁飲之。
冬月用湯頓服。
治小兒乳食不節，過飽傷脾，面黃腹大，小便混濁如米泔，大便黃泄酸臭，皮毛枯索，甚而雙目羞明生翳，形骸骨立，夜熱晝涼等證。
用蓼藍實二錢，紫厚朴、蕪荑各一兩，廣陳皮、甘草各八錢，百草霜（取山家者）三錢，旋覆花五錢，真蘆薈（明如漆，苦如膽者）八錢，俱微炒，共為細末，小兒一歲用藥一分，白湯數匙調服。

病愈後服肥兒丸：用蓼藍實、人參、黃連各三錢，使君子肉、蕪荑、紅曲、麥芽、白朮、白茯苓、山楂肉、藕豆、白芍藥、甘草各一兩，砂仁五錢，俱用酒拌炒，共為末，飴糖為丸，如彈子大。
每早晚各食前服一丸，白湯化下。
<h3> - 青黛</h3>
味鹹，氣寒，無毒。

李氏曰：黛，眉色，古人婦女眉滅以此描之，故謂之黛。
此物從波斯國來，色紫碧，體輕浮者佳。
今以太原，並廬陵南康等處。
藍靛花浮沫，用之與青黛同功。

然究其波斯國青黛，亦是藍靛花，既不可得，期中國靛花亦可用。
貨者常以於靛花充之。
然有石灰，入服食藥中，須以水飛淨灰腳，曬乾用。
世人以其色青，為入肝清解之藥謬甚矣。

真青黛，出波斯國，既不可得，不如用藍實或藍葉，搗自然汁，無間雜者良。
<u>青黛</u>　清臟腑鬱火，化膈間熱痰（朱丹溪），為大人之聖劑。
定驚癇，殺蟲氣，消癖積（《開寶》），乃童稚之靈丹。
其味鹹寒（陸平林稿），稟水土之氣以成，主一切熱毒瘡腫，並蛇虺蟲螫、毒物，及鼠犬所傷，敷貼立奏效也。

既稟水土陰寒之氣以成，解毒除熱，固其所長，古方多有用之。
如陰虛內熱，火氣因空上炎，發為熱病，或為吐衄咯唾血證，用之非宜。
司醫者，當詳審之。
<u>集方</u>　（朱氏方：）治五臟鬱火，外寒內熱，口渴便閉。

用青黛、黑山梔、炙甘草、白芍藥、川黃連、防風各等分，水煎服。
《趙敬孚家抄》：治胸膈有頑痰鬱熱。
用青黛、貝母、知母、天花粉、甘草各等分，水煎服。
《生生編》：治小兒驚癇。

用青黛三五分，量大小，白湯調服。
《古今錄驗》：治諸毒蟲。
用青黛一兩，雄黃、蕪荑各五錢，為極細末，蜜水調服。
（寇氏方：）治小兒癖積，肚大青筋。

用青黛一兩，研極細，以雞肝為丸，每早晚各服一丸，白湯化下。
（談埜翁方：）治小兒耳疳出水。
用青黛、黃柏各等分，共為末，乾摻。
（談整埜方：）治風眩爛眼。

用青黛、黃連，泡湯日洗。
《摘玄方》：治產後發狂。
用青黛三錢，為末，煎四物湯調灌。
《簡便方》：治瘰癧未破。

用靛花，共馬齒莧搗爛，日塗敷，取效。
<h3> - 蓼</h3>
味辛，氣寒，無毒，陰中微陽。
韓氏曰：蓼，生雷澤、川澤，雖生各處，多在水旁。

苗莖高尺余，葉大色淡綠。
莖節間如雞腿，有紅色。
蓼類甚多，有青、香、水、馬、紫、赤、木蓼七種。
紫、赤二蓼，葉小狹而厚。

青、香二蓼，葉亦相似，而俱薄。
馬、水二蓼，葉俱闊大，上有黑點。
木蓼，又名天蓼，蔓生，葉似柏葉。
六蓼花皆紅白，子皆大，如胡麻，赤黑而尖扁，惟木蓼花黃白，子皮青滑。

諸蓼皆冬死，惟香蓼宿根重生，其苗可為生菜。
李氏曰：古人種蓼為蔬，收子入藥。
故《禮記》烹雞豚魚鱉，皆實蓼子腹中，而和羹膾，亦須加蓼也。
後世飲食不用，人亦不復栽蒔，惟造酒麴者，用其汁耳。

今但以平澤所生，香蓼、青蓼、紫蓼為良。
<u>蓼苗葉</u>　生用搗汁和酒飲，能入腰腳，治熱壅氣滯諸疾（朱丹溪）。
日乾釀酒，能行周身，主風熱風冷，頭風目障諸疾（李東垣）。
但性冷善攻善行，不可多食，恐傷胃氣，病寒熱少氣、損髓之證忌之。

<u>蓼實</u>　散鬱火，除目障，下水氣，消癧瘍之藥也（李時珍）。
凡濕熱痰疾，有乾血分者（李秋江稿），服之尤良。
但性寒伐胃，中病即止，不可多食。
<u>集方</u>　《圖經本草》：治胃脘冷，不能飲食，耳目不聰明，四肢有浮氣，冬臥足冷。

八月取蓼苗葉，日乾，計五十斤，水六石，煮取一石，去滓，拌糯飯如造酒法，待熟，日飲之，半月後，目明氣壯也。
《斗門方》：治血氣攻心，痛不可忍。
用蓼根洗銼，浸酒飲。
治惡犬咬傷。

用蓼葉搗爛敷之。
《藥性論》：治霍亂轉筋，因暑熱濕熱者。
用蓼葉一斤，水三升，煮取一升，入香豉一合，更煮半升，分三服。
《眼科必選》：治目障不明。

以蓼子炒黃，食後服三錢，白湯過。
治水氣浮腫。
用蓼子生擂汁，和白湯飲。
治瘰癧。

用蓼子炒黃，每食後吞二錢，酒過。
外有馬蓼、水蓼二種，馬蓼，又名大蓼，生下濕地，高四五尺，莖斑葉大，中有黑跡，如墨點記，其最大者名水葒草也。
水蓼，生淺水澤旁，葉長五六寸，比水葒葉稍狹，比家蓼葉稍大，莖赤色，今造酒家以水浸葉取汁，和麵作曲，亦取其辛香耳。
諸蓼苗葉、子，其功彷彿，亦可通用。

<h3> - 水英</h3>
蘇氏曰：《唐天寶方》言此草生永陽池澤，及江湖河海邊，土人呼為牛葒草，河北河內呼為水節，又為水棘。
劍南遂寧等郡呼為龍移草。
准南諸郡名海荏，嶺南名海精，又名魚津草，云莖葉肥大。

按蘇氏言（楊思山集）：蜀人採其花，合面藥，凡丈夫婦人，無故兩腳腫滿，連膝脛中痛，屈伸急強者，名骨風，其疾不宜針灸及服藥，每日取此草五斤，以水一石，煮至三斗，入缸內，熱通和，將兩腳浸，並淋膝上，日夜三四度，不經五日即瘥，屢用神驗。
其藥春取苗，夏取葉及花，秋冬用根，腫甚者，加生椒目二升，淋洗畢，即避風，並忌雞、鵝、豬、魚、羊肉、鴨蛋、生菜等物。
李氏曰：此草不著形狀、氣味，無以考證。
芹菜亦名水英，不知是否，以俟查正可也。

<h3> - 萹蓄</h3>
味苦、兼澀，微甘，氣平，無毒，降也，入足太陽膀胱經。
《別錄》曰：萹蓄，生東萊山谷，處處有之，春時蔓延布地，好生道旁。
苗似瞿麥，弱莖促節，節紫赤，似釵股。

葉細綠，似䈽竹。
三月花開節間，甚細微，色青黃，或淡紅，似蓼藍花狀，結細子。
根似蒿，《爾雅》云王芻，即此也。
<u>萹蓄</u>　利濕熱，通小便之藥也（李時珍）。

其性直遂下行（李秋江稿），故本草治五淋癃閉，黃疸瘡疥，小兒疳蛔，女人陰蝕諸疾。
凡屬熱濕壅閉為患，如物扁而易藏，蓄而不出者，此藥推而下流，使淋者止，閉者通，疸黃者散，瘡疥者淨，而疳蛔陰蝕，必自已矣。
但味性苦澀而消耗，如胃弱脾虛而作黃疸，陰虛而至淋閉者，宜詳用之。
<u>集方</u>　《生生編》：治熱淋澀痛。

用萹蓄煎湯，頻飲。
《藥性論》：治熱濕黃疸。
用萹蓄搗汁一二碗，食前後皆可飲。
時珍方：治遍身熱血疥瘡。

用萹蓄二兩，歸尾一兩，水煎，頻飲。
《藥性論》：治痔發腫痛。
用萹蓄汁服一二碗，於食前。
《外科小品》：治惡瘡痂癢，或作痛。

用萹蓄搗爛，封痂上即止。
《食療本草》：治蛔咬心痛，面青，口出白沫垂死。
取萹蓄十斤銼碎，水一石，煎至一斗，去滓，入砂鍋內，緩火熬如餳，隔宿勿食，空心服一碗，蟲即下也。
歌云：心頭急痛不能當，我有仙人《海上方》，萹蓄醋煎通口咽，管教即刻便安康。

《別錄》方：治婦女陰蝕。
用萹蓄煎湯，乘熱通手頻洗。
<h3> - 刺蒺藜</h3>
味甘、微苦，氣溫，無毒。

李氏曰：蒺，疾也，藜，利也，其刺傷人，甚疾而利也。
此藥產于山東諸路，及秦州，多生道旁。
春時布地，蔓生細葉，入夏作碎小黃花，秋深結實，三角四刺，實有仁也。
人行多著木展，《易》云：據於蒺藜，言其凶傷。

《詩》云：牆有茨，不可掃也。
又有一種細蒺藜，生同州沙苑、牧馬草地上，亦作蔓生，莖間密布細刺，葉如初生皂莢葉，整齊可觀。
七月開黃紫花，如豌豆花而小，九月結實作莢子，長寸許，內子如麻，碧綠色，狀如羊腎，嚼之若新茶香，頃則轉作豆腥氣，隔紙微炒，色香勝茗微火煎煮，津液不竭者，乃真也。
沈則施曰：刺蒺藜與沙苑細蒺藜，名雖同而實二種，功用、氣性亦異也。

刺者，有稜刺，以蒺藜稱固宜，不知沙苑出而細者，形如羊腎，大如黍粒，無稜無刺，以蒺藜稱，何所取義而云然？今附錄刺蒺藜下，以便分辨爾。
<u>刺蒺藜</u>　去風下氣（《別錄》），行水化症之藥也（吳普）。
其性宣通快便（魏景山稿），能運能消，行肝脾滯氣，多服久服，有去滯之功。
《別錄》主身體風癢，燥澀頑痹，一切眼目翳障等疾。

《甄氏方》主筋結癧瘍，肺癰肺痿，咳逆膿血等疾。
《蘇氏方》主水結浮腫，氣臌喘滿，疸黃腳氣等疾。
《李氏方》主血結成症，奔豚瘕疝，喉痹胸痹，乳難、乳岩等疾。
總而論之，《別錄》所主者風，甄氏所主者氣，蘇氏所主者水，而李氏所主者，即取其化症之意也。

然四家之說，雖有不同，究其三角四梭，善於磨運，去滯生新，是其專成，故婦科方中，以此催生墮胎，良有以焉。
但其性溫多燥，如陰虛不足，精髓血津枯燥致疾者，俱禁用之。
<u>集方</u>　（以下十方俱出《龍潭家秘》：）治身體風癢，燥澀頑痹。
用刺蒺藜四兩（帶刺炒，磨為末），胡麻仁二兩（湯泡去衣，搗如泥），葳蕤三兩，金銀花一兩，炒磨為末。

四味煉蜜丸，早晚各服三錢，白湯下。
治眼疾翳障不明。
用刺蒺藜四兩（帶刺炒），葳蕤三兩（炒），共為散，每早食後服三錢，白湯調服。
治瘰癧膿潰不幹。

用刺蒺藜八兩（帶刺炒），牡丹皮三兩（炒），當歸身四兩（炒），共為末，蜜丸，早晚用。
治肺癰肺痿，咳唾膿血腥穢。
用刺蒺藜五兩（帶刺炒），百合、川貝母各一兩（炒），每早晚各服三錢，白湯調送。
治水結四體虛浮，或膨脹喘急。

用刺蒺藜一斤（帶刺炒），葶藶子三兩（炒），白茯苓四兩（炒），共為末，作散，每早、午、晚，一日三次，每次白湯調服三錢。
治黃疸。
用刺蒺藜五兩（帶刺炒），茵陳草四兩（炒），俱為末，每早晚各取五錢，水二碗，煎湯飲。
治一切腳氣，不問虛實寒熱。

用刺蒺藜八兩（帶刺炒），木瓜五兩（炒），共為末，每早服五錢，白湯調服。
治惡血積聚，或成癥瘕。
用刺蒺藜一斤（帶刺炒），乾漆二兩（炒），俱為末，水發為丸，如綠豆大，每晚飯後臨睡服二錢，酒下。
治奔豚瘕疝。

用刺蒺藜十兩（帶刺炒），小茴三兩（炒），乳香、沒藥各五錢，瓦上焙出汗，俱為末，每服三錢，白湯調服。
治喉痹不通。
用刺蒺藜四兩（帶刺磨），為粗末，煎湯，徐徐飲之。
治胸痹，膈中脹悶不通，或作痛。

用刺蒺藜一斤，帶刺炒，磨為細末，每早、午、晚各服四錢，白湯調服。
治乳脹不行，或乳岩流癧，作塊腫痛。
用刺蒺藜二三斤，帶刺炒為末，每早、午、晚，不拘時，白湯作糊調服。
《梅師方》：治難產，或胞衣不下，或胎死在腹中。

用刺蒺藜四兩（帶刺炒），五靈脂（水淘淨砂土）二兩，川貝母二兩，共為末，白湯調服三錢，未下再服。
《姚平川方選》：治百病積聚。
用刺蒺藜（帶刺炒）一斤為末，水發丸，早晚食前後服三錢。
《聖惠方》：治鼻塞出水，或多年不聞香臭。

取刺蒺藜二兩，研極細，水二大碗，煎取半碗，仰臥先含飯滿口，以蒺藜湯一合，灌入鼻中，不通再灌，令嚏出瘜肉似赤蛹蟲狀，即愈。
《御藥局方》：治齒牙動搖，或打磕碰傷者。
用刺蒺藜（帶刺生研）五錢，以鹽湯稀調，漱口甚效，或以根燒灰揩牙，即牢固也。
《外臺秘要》：治一切疔毒腫痛。

用刺蒺藜帶刺研末，熬膏，以醋和調，封頭上，拔根減毒。
<h3> - 沙苑蒺藜</h3>
味甘、兼苦，色黑綠，形如羊腎，細如蠶子，與藻子酷相類，但馬藻子形非羊腎，稍粗大耳，須細辨之。
<u>沙苑蒺藜</u>　補腎澀精之藥也（李時珍）。

其氣清香，能養肝明目（陸平林渠），潤澤瞳仁，色黑象腎，能補腎固精，強陽有子，不烈不燥，兼止小便遺瀝，乃和平柔潤之劑也。
<u>集方</u>　《梁石齋課兒醫話》：沙苑疾藜，同蓮鬚、山茱萸、五味子、覆盆子、鹿角膠、龜膠、魚膠、枸杞子、熟地黃、決明子、白茯苓等輩，作膏丸服之。
駐顏色，益氣力，明目疾，延年種子。
治脾胃虛，飲食不消，濕熱成膨脹者。

用沙蒺藜二兩（酒拌炒），真茅山蒼朮八兩（米泔水浸一日，曬乾炒），共研為末，每服三錢，米湯調服。
<h3> - 穀精草</h3>
味苦、微辛，氣寒，無毒，入足厥陰、陽明經。
李氏曰：穀精草，江湖南北俱有，春時叢生荒谷田中。

莖葉酷似谷嫩秧，高五七寸，八、九月莖端開花白色，點點如乳星。
餵馬令肥，又主蟲顙毛焦之疾。
一種莖長有節，根微赤者，出秦隴間，亦可入藥。
<u>穀精草</u>　祛風清火之藥也（李時珍）。

《開寶方》（計日文稿）主喉痹、目障、齒痛、頭風、瘡疥諸疾，五證皆君相二火，上壅攻作，熱則生風，風火相扇，故為是病。
此藥輕浮潔白，秋成得辛，清肅之品也。
喉、齒、頭、目、瘡疥之疾，本乎風火為患，故悉主之。
其餵馬，主蟲顙毛焦等病者，以馬性多熱，又為風熱所傷，故為是病，宜其用之。

原其入肝，清調肝氣，又為眼科散目翳之要藥。
而兒科諸疳雀目之證，亦必需之。
除喉、齒、頭目疾之外，余無他用。
繆仲淳先生曰：此藥于田中收谷後多有之，田低而谷為水腐，得谷之餘氣而生，故曰穀精。

其亦得天地之和氣者歟，兔喜食此草，故兔糞為目疾家收用，如此草未出時，兔糞又不可用也。
<u>集方</u>　《開寶方》：治喉痹急脹。
用穀精草，洗淨搗汁，和米醋，漱汩喉間，一二次隨消。
（時珍方：）治目生翳障，隱澀淚出。

用穀精草為末，以羊肝煮熟，竹刀切片蘸食。
此方治痘後翳障更宜。
《衛生家寶方》：治小兒雀目，至晚不能視物。
用羯羊肝一具，竹刀剖開，入穀精草一把，瓦罐煮熟，日食之極效。

如不肯食，搗爛作丸綠豆大，每服三十丸，茶下。
《聖惠方》：治風熱齒痛。
以穀精草搗爛，加食鹽少許，揩痛處，半日效。
（詹若水：）治瘡疥癢痛異常。

用穀精草搗爛擦之，旋消。
或日乾，同金銀花各半，煎湯飲。
《普濟方》：治偏正頭風痛。
用穀精草一兩，為末，以麵糊調攤紙上，貼痛處，干換。

或用穀精草末、銅綠各一錢，火硝三分，共研極細，隨左右㗜鼻。
《普濟方》：治頭腦痛，並眉骨痛。
用穀精草二錢，地龍三錢，乳香一錢，共為末，每用五分，以紙裹筒燒煙，隨左右熏鼻。
<h3> - 海金沙</h3>

味甘、淡、微苦，氣寒，無毒，沉也，降也，入足少陰、手足太陽經，血分藥也。
李氏曰：海金沙，出黔中、江浙、湖湘、川陝皆有，生山林下。
莖細如線，引竹而上，高尺許。
葉如園姜，細而且薄，面背俱青，皺紋中有沙，狀似蒲黃，不作花實。

根細堅強。
沙及莖葉，皆可入藥，七月採其全科，日中曝之，少乾用紙承襯以杖擊之，有沙落紙上，且曝且擊，以沙盡為度。
<u>海金沙</u>　淡寒利竅之藥也（《嘉祐》）。
專通利小便（顧汝琳稿），主熱血膏淋，莖中澀痛等病。

又主陽明氣熱，傷寒熱狂之疾，此釜底抽薪之義也。
但其性淡滲而無補益，小便不利，及諸淋病，由於腎水真陰不足者，勿用。
盧不遠先生曰：似金而體輕，似沙而質滑，草氣之生沙，猶水體之成冰，合入足少陰腎、足太陽膀胱，主溺沙石者恰當。
<u>集方</u>　《圖經本草》：治小便不通，臍下滿悶。

用海金沙一兩，臘茶五錢，共為末，每服三錢，甘草湯調下。
《普濟方》：治血淋澀痛，但利水道，則清濁自分。
用海金沙末，蜜湯調服一錢。
《仁存老人方》：治膏淋如油。

用海金沙、滑石各一兩，甘草梢三錢，共為末，每服二錢，麥門冬煎湯調下，早晚各一次。
《夷堅志》：治熱淋急痛。
用海金沙一兩，滑石三錢，車前子五錢，三味共研極細，每服三錢，白湯調，再加生白果汁五六匙，早晚各一次。
《嘉祐本草》方：治傷寒陽明實熱。

用海金沙五錢，配山梔子、牙硝、硼砂各三錢，共研細，每服三錢，早午晚各一次，白湯調下。
《雜證類方》：治濕熱腫滿，腹脹如鼓，喘不得臥。
用海金沙五錢，白茯苓二兩，甘草二錢，黑醜頭末一兩，共為末，每服一錢，白湯調下，早晚各一次。
<h3> - 見腫消</h3>

味酸、苦、澀，有微毒。
蘇氏曰：見腫消，古生筠州，今南北地俱有。
春生苗葉，莖紫色，高一二尺，葉似桑而光，面青紫赤色，採不拘時。
<u>見腫消</u>　消癰疽腫毒，及犬咬傷損，搗葉貼上即消。

<u>集方</u>　《傷寒蘊要》：治一切腫毒，及傷寒遺毒，發於耳之前後，及項下腫硬。
用見腫消，配白芨、白蘞、大黃、大薊根、山慈姑、苧麻根各等分，生搗成餅，入芒硝一錢，和貼患上，留頭，干即易之。
<h3> - 紫花地丁</h3>
味苦、辛，氣寒，無毒。

李氏曰：紫花地丁，處處有之，其葉似柳而微細，夏開紫花，結角。
平地生者起莖，溝渠邊生者起蔓。
又鄉村籬落邊生一種，夏秋開小白花，如鈴兒倒垂，葉比紫花者稍短，恐與紫花者相戾，宜辨明用。
<u>紫花地丁</u>　解一切惡瘡疔毒之藥也（李時珍）。

故《綱目》（江春野稿）方治癰疽諸發疔腫，一切無名惡毒，搗汁和生酒服，將滓敷罨患上，立時消解，此仙方也。
<u>集方</u>　《楊氏家藏方》：治癰疽惡瘡。
用紫花地丁草（連根），同蒼耳葉各等分，搗爛，和生酒一鍾，絞汁服。
（孫天仁方：）治癰疽發背，及無名諸腫。

用紫花地丁，三伏時收，搗爛，以白麵和成餅，用鹽醋浸一夜，貼之。
《千金方》：治疔瘡惡毒。
用紫花地丁搗汁服，雖極者亦效。
《普濟方》：治喉痹腫痛。

用紫花地丁葉，入醬少許，研膏點入喉間，取吐。
《乾坤秘□》：治黃疸內熱。
用紫花地丁為末，白湯調服三錢。
治痘發毒盛作喘。

取白花地丁搗汁，隔湯溫服半盞，立時解毒定喘。
<h3> - 半邊蓮</h3>
味辛、苦，氣平，無毒。
李氏曰：半邊蓮，生陰濕塍塹邊，就地細梗細葉，引蔓節節而生。

秋開小花，淡紅色，如蓮花狀，只有半邊，故名。
半邊蓮，治蚖蝮及諸蟲所傷，絞汁飲，以滓圍塗患上，立效（李時珍方）。
<h2><span class="orange">卷之五</span></h2>
<h2><span class="brown">草部（毒草類）</span></h2>
<h3> - 大黃</h3>
味苦，氣大寒，性微毒，氣味俱厚，沉而降，陰也，入手足陽明、太陰、厥陰六經，血分之藥。
生用性烈，酒、醋、薑汁製，其性稍緩，各因其用也。
陶隱居曰：出河西山谷，及隴西者為勝，益州北部汶山、西山者次之。

二月卷生黃赤，放葉時四四相當，酷似羊蹄葉，粗長而厚。
莖高三尺許，味酸而脆。
三月花黃，五月實黑。
八月採根，大者如碗，小者如拳，長二尺許，切片陰乾，紋理如錦，質色深紫。

修治：切作薄片，以紋如縠紋緊厚者佳。
銼細，又以水潤透，蒸之，曬乾，再潤，再蒸，再曬，壓七遍，色如烏膏者為度。
<u>大黃</u>　盪滌腸胃，通利閉結，攻鑿積聚（《別錄》），破散瘀血（《本經》），催逐留飲（《日華》），並宿痰宿食之藥也（張元素）。
味大苦，氣大寒（夏碧潤稿），其性沉而不浮，走而不守，凡病在五臟腸胃之間，痰血食飲，有形之物，及天行君火之邪，銷鑠津液，壅閉臟腑，或傷寒溫病，熱病實熱裡熱，熱結中下二焦，二便不通諸證，咸宜用之。

按經曰：實則瀉之，大黃氣味，大苦大寒，性稟直遂，長於下通，峻利猛烈，橫驅直搗，一往不返，特有將軍之號。
故凡腸胃積聚，由於脾虛中氣不運，而不由於食飲停滯者；閉結，由於血少腸燥，而不由於熱結不通者；瘀血，由於胃虛脾弱，而不由於蓄滯停留者；留飲，由於胃陽真氣不充而生，而不由於陰寒水濕成者；宿食，由於脾弱不磨，而不由於邪熱內結者；女人腹痛，由於厥陰血虛，而不由於經阻不行者；痢疾，由於風客胃腸，尚有表證未清，而不由於裡實有積滯者；吐衄失血，由於陰虛，火起於下，炎爍乎上，熱血妄行，溢出上竅，而不由於血分實熱者；腰痛腳氣，由於下元先虛，濕熱下流，而不由於風濕外侵，瘀血內閉者；癰疽腫毒，由於心氣不舒，肝氣鬱逆，以致營氣不從，逆於肉裡，乃生癰腫，而不由於膏粱厚味，醇酒炙煿，血分積熱成者，咸宜忌之，以其損傷胃氣故也。
故傷寒方調胃承氣湯中，用甘草以和之，正謂是也，輕發誤投，多致危殆，戒之慎之。
方龍潭先生曰：凡蘊熱之證，臟腑堅澀，直腸火燥而大便結；癰腫初發，毒熱熾盛而大便結；肥甘過度，胃火盛而大便結；縱飲太甚，脾火盛而大便結，必用苦寒，以大黃可也。

至若跌撲損傷，血有所瘀，閉而不行，用桃仁、紅花之劑，必加酒炒大黃。
又有陽明胃火，痰涎壅盛，喉閉乳蛾，腮頰腫痛，及連口齒，用清痰降火之劑，必加薑製大黃。
若光明科以之治目，在時眼初發時，以之瀉火可也。
瘡腫科以之散熱拔毒，任紅腫時解毒可也。

如產後去血過多，血虛閉而便不行，當用養血潤腸之劑，必禁大黃為要。
又若老人氣虛血閉，當用麻仁丸，肥人痰閉，當用半硫丸，大黃亦所必戒。
治者不可畏而不用，亦不可忽而輕用，若元虛不足者，不可用，恐正氣耗而亡陽也。
風寒表證未解，不可用，恐裡氣一虛，表邪內陷也。

里證當下，脈勢無力不可用，恐熱邪去而正氣脫也。
故陽證當下，誤下早而表邪內陷，成結胸。
里證當下，誤下早而餘邪留結，成痞氣，是用大黃之誤也。
《要訣》曰：氣血者，有形無形之分也，如熱在氣分，無形之邪也，熱在血分，有形之邪也。

有形之邪，當用大黃盪滌之。
若無形之邪而用大黃，是謂誅伐無過，誤之甚矣。
然張仲景立大陷胸湯丸，皆用大黃，實瀉胸胃血分之邪。
若結胸在氣分，則用小陷胸湯，痞滿在氣分，則用半夏瀉心湯，如是，則氣分血分之別，若冰炭之不同矣，可忽乎哉？又按仲景治心氣不足，吐血衄血，用瀉心湯，以大黃、黃連、黃芩。

或曰：心氣既不足，而不補心，更瀉心，何也？曰：若心氣獨不足，則不當吐衄血矣，惟有邪熱客之，因而不足，故令吐衄血也。
今者以苦泄其熱，以苦清其心，蓋一舉而兩得之也。
朱丹溪又云：瀉心湯者，因本經之陽火亢甚，以致陰血妄行飛越，故用大黃，瀉去亢甚之火，使之和平，且心之陰不足，則肺與肝，各受火邪而病作，故用黃芩救肺，黃連救肝。
又肺者，陰之主，肝者，火之母，肝肺之火既退，則陰血歸其原矣，何吐血、衄血之有耶？

沈則施先生曰：凡病在氣分，及胃寒血虛，並妊娠產後，及久病年高之人，並勿輕用大黃，其性氣苦寒，能傷元氣，耗陰血也。
<u>集方</u>　《方脈正宗》：治腸胃中一切壅滯，或痰血隱癖內伏之疾。
用大黃四兩，黑牽牛末二兩，用酒共煮一日，以酒干頻添之，搗膏為丸，如梧桐子大，每早服三十丸，白湯下。
《千金方》：治久患積聚。

用大黃二兩，酒煮一日，曬乾為末，和白芍藥末二兩，煉蜜丸，綠豆大，每早晚各服百丸，白湯下。
《韋氏手集》：治跌撲傷損瘀血，或從高墜下，或木石壓傷，及一切傷損瘀血凝滯，痛不可忍。
用大黃（酒蒸）一兩，杏仁（去皮）三七粒，二味俱研細，酒一大碗，煎六分，五更時服，至曉，取下瘀血即愈。
（蘋湖方：）治杖打腫痛，或作潮熱者。

用大黃末，薑汁調敷，一夜黑者紫，二夜紫者白也。
《王隱居養生方》：治實熱濕痰留飲為病。
以錦紋大黃（酒蒸）八兩，入前胡八兩，橘紅四兩，外另以青礞石二兩，同焰硝二兩，入砂罐固濟，煅紅，研末二兩。
上各取末，以水發為丸，梧子大，每常服一二十丸，小病五六十丸，緩病七八十丸，急病一百二十丸，溫水吞下，即臥勿動，候藥逐上焦痰滯，次日先下糟粕，次下痰涎，未下再服，惟妊娠水泄，忌之。

《任隱先手集》：治宿食停滯，腹中脹滿。
用大黃八兩，酒浸九日，蒸一次，曬一次，計蒸曬共九次，如干燥，添酒蒸曬，九次畢，為末，紅曲打糊，丸如綠豆大，每服一錢，空心白湯送下。
（仲景方：）治傷寒熱病，邪結中焦。
用大黃、枳實、厚朴，為小承氣湯。

（仲景方：）治傷寒病發於陰而反下之，心下滿而不痛，按之濡，此為痞也，以大黃黃連瀉心湯主之。
用大黃二兩，黃連一兩，水二升，煎半升服。
《方脈正宗》：治腸胃實熱閉結不通。
用大黃八兩，酒煮三時，曬乾為末，配杏仁霜、蔞仁霜各一兩，紅曲打糊，丸如黍米大，每早服六分，白湯下。

《戴氏產寶》：治婦人經脈阻滯不通，腹中常痛。
用大黃四兩，酒煮三時，曬乾為末，配玄胡索、桃仁、三稜、蓬莪朮（俱酒炒）各五錢，為末，共為丸，每早服一錢，酒下。
《方脈正宗》：治痢下赤白，腹中脹滿，閉澀不通快。
用大黃二兩（酒煮），配枳殼、檳榔、當歸、甘草、滑石、白芍藥各五錢，分作四劑，水三大碗，煎七分，空心徐徐服，或作丸，每早服二錢，是迎奪之法也。

然不可過劑，過劑恐傷胃氣。
《金匱》方：治吐血衄血，由於胃實火升者。
用大黃、黃芩、黃連各一兩，水五升，煎取一升，熱服，取微利為度。
《方脈正宗》：治腰痛而重，坐臥痛愈甚，行則痛止，此內有瘀血也。

用大黃一兩（酒煮），桃仁二兩（去皮），紅花五錢，分作五劑，每劑用水二碗，煎半碗，食前服。
治腳氣紅腫，痛重難履。
方同腰痛。
《姜日生明世錄》：治膏粱厚味，酒食煿炙，積熱日深，發為癰腫。

用生大黃研末，醋調塗之，燥即易，不過數易即退。
（外科方：）治跌撲損傷，瘀血內閉。
用大黃、桃仁、紅花各五錢，酒水各半，煎服。
《方脈正宗》：治陽明胃火，痰涎壅盛，及喉閉乳蛾，或腮頰腫痛，或齒牙攻痛。

用大黃三錢（姜水制），硼砂二錢，山豆根、川貝母各五錢，或煎湯服，或作散服。
《眼科集要》：治暴赤時眼腫痛，大便閉結者。
用大黃三錢（酒製），防風、柴胡、乾葛、甘菊花各一錢，蔓荊子、荊芥各二錢，水煎服。
（崔氏方：）治小兒無辜疳癖，面干黃，毛髮聳，或瘰癧，或乍痢乍止。

用大黃四兩，搗為細末，以米醋一升，和置瓦碗中，隔湯蒸一晝夜，加廣木香末一兩，碾成丸，如梧子大。
三歲兒一服十丸，日再服，以下青白膿為度。
如不下，或下少，稍稍加丸，若下多，又須減之，病重者，十餘服除根，大人亦可服。
此藥惟下宿膿，不令兒利也。

《簡便方》：治赤白濁淋，痛澀不通。
用大黃為末，每用六分，用雞子一個，破頂入藥，攪勻蒸熟，空心食之，不過三服愈。
《千金方》：治婦人陰戶腫痛。
用大黃五錢，酒煮乾，加水二碗，煎半碗服。

《千金方》：治風熱牙痛，或有蟲，或齦根出血，或漸至崩落，或口中作臭。
用大黃酒浸，曬乾，炒極焦黑，為細末，每早晚擦牙，以熱湯汩漱，大有奇效。
《夷堅志》：治湯火傷灼。
用大黃為末，蜜調塗之，不惟止痛，又且免潰。

治大風癩瘡。
用大黃（炒）一兩，皂角刺（焙）二兩，共為細末，每服三錢，空心白湯下，取出惡毒物，如魚腦狀，或如亂髮之蟲，未下再服。
服後再服雄黃烏蛇散，除根也，取大烏梢蛇一條，去皮腸，露大砂鍋內水煮熟，去骨淨，搗如泥，和入飛細雄黃末三兩，為丸梧桐子大，每早、午、晚各食前服一錢五分，人參湯下。
治跌撲打傷。

用生大黃三錢，乳香、沒藥、枳殼、陳皮、甘草、當歸、紅花、桃仁、木通、韭萊籽、生蒲黃各二錢，老酒、清水各二碗，煎一碗，食前服。
<h3> - 商陸</h3>
味辛、苦，氣寒，性平，有毒，沉也，降也，陰也。
《別錄》曰：商陸，生成陽山谷，今四方皆有。

根如人形者，有神，春生苗，高三四尺，莖青微赤，極柔脆，枝枝相值葉葉相當，葉如牛舌而長，夏秋白花作朵，亦有赤花者，赤花根赤，白花根白，白者入藥，根如萊菔，有似人形者有靈，可以作鬼神，《爾雅》謂之遂□，《周易》謂之覓陸。
修治：取由花之根，銅刀刮去皮，切薄片，和黑豆，水浸一晝夜，曝乾取用。
<u>商陸</u>　疏利臟腑，行決水氣之藥也（《別錄》），故前人（釋醫冷庵稿）主治水腫水疝，十種水病，喉閉不通，小便脹急，赤者敷癰疽疔毒，拔根出頭。
此藥寒而沉降，疏泄峻利，急如奔裂，與大戟、甘遂，蓋異種同功。

如胃虛陽弱人，服之立斃，非氣結水壅，急脹不通者，不可輕用。
陳廷採先生曰：商陸，贊云：其味酸辛，其形類人，行水消毒，其效如神，斯言盡之矣。
李士材先生曰：商陸行水，有排山倒海之勢，胃弱者痛禁；赤者搗爛，敷毒拔疔，入麝香少許，貼臍亦能利便消腫。
腫證因脾虛者多，若誤服食，一時雖效，未幾再作，決不可救，慎之慎之。

<u>集方</u>　《外臺秘要》：治水氣腫滿，喘不能臥。
用商陸白根（去皮，切如豆大）二兩，和白米二兩，水二升，煮一升，成粥，取湯，每日空腹服之，取微利數次，半日後方可吃薄粥，忌鹽味、甜味，百日一方。
治水脹，用白商陸根一斤，羊肉八兩，水一斗，煮取三升，去滓飲之。
（沈存仁稿：）治腹滿脹急不得臥，喘息上攻心胸兩旁脅肋脹痛，或累塊湧起。

用商陸根搗爛，炒熱，以囊盛，更互熨之，立效。
《圖解本草》：治喉卒攻痛。
用商陸根搗爛，炒熱，布裹熨之，冷即易，立愈。
《摘玄方》：治小兒將痘，欲出不得出，發熱腹脹痛，怒氣不安。

用商陸根一兩，和蔥白五莖，搗敷臍上，即斑止痘出，可兔無虞。
蘇氏曰：治人心昏塞，多忘多臥。
取商陸花，陰乾百日，搗末，每日暮，白湯服一錢，乃臥。
每思念所欲事，即於臥中醒悟也。

<h3> - 狼毒</h3>
味辛，氣平，有毒。
李氏曰：觀其名，知其毒矣。
《別錄》曰：狼毒，出秦晉州郡山谷中，及遼石州亦有之。

莖葉酷似商陸及大黃，莖葉之上有白毛。
根皮色黃肉色白，形似防葵，置水中沉重者為貴，浮虛者劣也。
今人多以草䕡茹偽充，不可不辨，俗用亦稀，為療腹內要藥耳。
<u>狼毒</u>　性酷，有毒，破積聚，消水穀，殺蟲氣（《本經》），淨疥癬之藥也（《日華》）。

故前人主殺飛鳥走獸，並逐水穀積聚，及癥瘕寒熱蠱毒，與水穀之氣無以轉輸皮毛致生惡瘡、鼠瘻、疥癩者，狼毒逐而滅之，無餘留矣，雖非良藥，善治酷疾。
如脾元不足，真氣日乏者，不可妄施。
<u>集方</u>《肘後方》：治腹中冷痛，水穀陰結，心下停痰，兩脅痞滿，按之鳴轉，逆害飲食。
用狼毒、旋覆花各一兩，附子五錢（切片），俱用童便浸三日，焙乾為極細末，蜜丸梧子大，每服五丸，食前後白湯送下。

《和劑局方》：治九種心疼，及久年積冷，流注心胸，並落馬墜車，瘀血中惡等證。
用狼毒、附子（俱童便浸一宿，曬乾，吳茱萸湯泡）、乾薑、人參各一兩，巴豆五錢（去油），共為末，紅曲打糊為丸，梧桐子大。
每遇此患，用三丸，白湯吞下。
《肘後方》：治陰疝，丸縮入腹，急痛欲死。

用狼毒、附子各五錢，俱童便浸炒，研爛成丸，如梧子大，每服十丸，早晚白湯下。
《集效方》：治腹中一切蟲病。
用狼毒微炒研末，空心服一錢，沙糖湯下，半日即下蟲也。
《經驗方》：治乾溼濕蟲疥。

用狼毒一兩，微炒，研細末，豬油調，周身擦之，臥時勿以被矇頭，恐藥氣傷目也。
《永類方》：治久年乾疥乾癬，及一切癩瘡。
用狼毒微炒，研細末，輕粉減半，和勻，乾疥癬癩瘡，搔破搽之，濕者乾摻，數次效。
《張三年傳》：治癘風癩瘡。

用狼毒，童便浸，炒，研末，每早晚各服五分，溫酒下。
<h3> - 狼牙</h3>
味苦、辛，氣寒，有毒。
《別錄》曰：狼牙，生淮南山谷，及冤句。

今江東、汴東州郡皆有。
苗若蛇莓而厚，深綠色，根黑若狼獸之牙。
又範子云：出建康及三輔色白者善，葉青，根黃赤，六、七月作花，八月結實，黑色。
十一月採根，日乾，如中濕腐爛生衣者能殺人。

<u>狼牙</u>　殺蟲去痔，消一切疥癬之藥也（吳普）。
此藥竄烈（婺醫樓渠杲稿）有毒，凡病濕熱生蟲，如疥癬，如血痔，如小兒頭瘡，婦人陰蝕，陰癢諸疾，煎湯淋洗，立時見效。
凡服食湯散中，不多用也。
<u>集方</u>　《外臺》：治寸白諸蟲。

用狼牙一兩，微炒，搗末，水發為丸，如綠豆大，隔宿不食，次早以白湯下五錢，蟲下即瘥。
《外臺》：治痔瘡痛癢，濕爛不收。
用狼牙一兩，煎湯洗。
（楊炎南方：）治蟲疥搔癢。

用狼牙根葉，俱可搗爛，炒熱擦之。
《外臺秘要》：治女人陰癢。
用狼牙煎湯，乘熱洗。
仲景《金匱》方：治婦人陰蝕瘡爛。

用狼牙煎湯，筋頭纏綿子攪洗陰中即愈。
《千金方》：治小兒陰囊濕破成瘡，或莖頭疳爛。
用狼牙煎湯洗。
（瞿氏方：）治毒蛇螫傷。

用狼牙根葉，俱可搗爛，敷上立瘥。
《千金方》：治射工中人有瘡。
用狼牙，冬取根，夏取葉，搗汁四五合飲之。
狼毒、狼牙，二物原非一種，偶錄及，適並及之。

<h3> - 山慈姑</h3>
味辛，氣寒，有小毒。
藏器陳氏曰：山慈姑，生山中濕地，惟處州遂昌縣所產者良。
冬月生苗，如秋葉而稍小。

二月中抽一莖，高尺許，莖端作花，有白、黃、紅色三種，瓣上俱有黑點間雜，眾花攢簇成朵，如絲絨紐結狀，甚可愛也。
三月結實子，有三稜。
四月中苗枯即掘取其根，形似水慈姑而小，又似大蒜而有毛遲則苗腐難覓矣。
一種葉如車前草，莖幹花實則一也。

《西陽雜俎》云：花與葉不相見，又謂之無義草。
今人多以金燈花、老鴉蒜根偽充之，但山慈姑有茸毛固殼，老鴉蒜根無毛而光，為異也。
修治：採時曬乾，去毛殼用。
<u>山慈姑</u>　消癰腫，解諸毒之藥也（《日華》），化蠱毒（陳五占稿），解蟲傷，療犬咬，拔蛇毒，散癰疽無名疔腫，出隱疹，有毒惡瘡又醋磨敷面，善剝面皮，除皯𪒟，化疣贅。

但其味辛氣寒，專散熱消結，快利而無鈍滯者也，除此數證之外，並無別用，不可輕施。
盧子由先生曰：山慈姑之性，嚴厲威劣，而命名慈姑者何？然狂犬蛇蠱，惡毒疔腫，生死旦夕，此以猛毒□莽之物，乃復化毒排凶，造人命於危急之頃。
若肝𪒟疣贅，面目可憎，厥形亦無生情矣，剝之滅之，全面目終身之大功，蓋兩端非慈憫姑恤，易能如是乎？其命名者以此。
<u>集方</u>　（陳氏藏器方：）治粉滓面䵟。

用山慈姑根研爛，夜塗旦洗，數次即淨。
（陳氏藏器方：）治癰疽疔腫，一切惡瘡，及黃疸疾。
山慈姑、蒼耳草等分，搗爛，和好酒一鍾，濾汁溫服，或乾用為末，每酒調服三錢。
《奇效良方》：治風疾癇疾。

用山慈姑二個，研如泥，以茶調下，即臥良久，得吐出雞子大痰一塊，永不發。
如不吐以熱茶飲之，即吐痰塊也。
入紫金錠磨敷並服，有神效。
凡一切飲食藥毒、蠱毒，瘴氣、河豚、土菌、自死牛馬等毒，並用涼水磨服一錠，或吐或利即愈。

癰疽發背疔腫，一切惡瘡、風疹、赤遊、痔瘡，並用涼水磨塗，日數次，立消。
陰陽二毒，傷寒狂亂，瘟疫，喉痹，喉風，並用冷水，入薄荷汁數匙，化下。
心氣痛，並諸氣，用生薑湯化下。
泄瀉痢下，於霍亂，絞腸痧，用薄荷湯，冷化下。

中風中氣，口噤眼歪，五癲五癇，鬼邪鬼胎，筋攣骨痛，並溫酒化下。
自縊溺水，魘迷死，心頭溫者，薑湯磨灌下。
傳屍癆瘵，涼水化下，取下惡物蠱積為妙。
久近瘧疾，將發時，桃枝湯化下。

女人經閉，紅花酒化下。
小兒驚風，五疳五痢，薄荷湯化下。
頭風頭痛，酒浸研爛，貼兩太陽上。
諸腹膨脹，麥芽湯化下。

風蟲牙痛，酒磨塗之。
毒蛇惡犬，一切蟲傷，並用涼水磨塗，仍服之。
（以上主治諸證，此指紫金錠而言，非為山慈姑言也。）
<h3> - 蚤休</h3>

味苦，氣寒，無毒，入足厥陰肝經。
（一名螫休，一名重臺，一名金線重樓，一名草河車。）
《別錄》曰：蚤休，生山陽川穀及冤句，今河中、河陽、華鳳、文州，及江淮間亦有之，生深山陰濕地。
李氏曰：蟲蛇之毒，得此治之即止，故名。

又名重臺，因其葉狀也。
名金線重樓，因其花狀也。
名草河車，因其功用也。
生無旁枝，一莖挺生獨上，莖當葉心，似王孫、鬼臼、芍藥、蓖麻輩葉，凡一莖三層，獨王屋山產者，至五七層，每層七葉，葉色碧綠。

夏月莖頭作花，一花七瓣，上有金絲下垂，蕊長三四寸，秋結紅子。
根如鬼臼，及紫參、蒼朮、菖蒲等狀，外紫中白，堅細質脆，有粳糯二種。
修治：洗淨，切焙用。
諺云：七葉一技花，深山是我家，癰疽如遇此，一似手拈拿。

<u>蚤休</u>　涼血去風，解癰毒之藥也（《唐本草》）。
前古主小兒熱氣在腹（《陸平林集》），發為驚癇，搖頭弄舌等證（《本經》），本肝經藥，涼而沉靜，故療熱極動風之疾。
以醋摩敷癰腫，諸蛇毒蟲傷良驗。
但氣味苦寒，雖云涼血，不過為癰疽瘡疹，血熱致疾者宜用，中病即止，又不可多服、久服。

如熱傷營陰，吐衄血證，忌用之。
<u>集方</u>　《衛生易簡方》：治小兒胎風手足搐搦，用蚤休微炒，為末，每服半錢，薄荷湯下。
（錢乙氏：）治驚風發搐。
用蚤休一錢，天花粉二錢，俱炒黃，研勻，每服三分，薄荷湯下。

因熱極生風，宜用此方，如因吐者、瀉者、發熱、久病者、元氣虛耗發驚搐，不宜用。
《集簡方》：治中鼠莽毒。
用蚤休磨水服，即愈。
<h3> - 大戟</h3>

味苦、辛，氣寒，有毒，陰中微陽之藥也。
李蘋湖先生曰：大戟，出常山，今近道亦有，多生平澤。
二、三月發芽紅色，漸長叢高，莖直中空，折之有白漿。
葉狹長似柳，梢頭葉攢密而上。

三、四月開黃紫色花，如杏及蕪荑，根如苦參而細。
出淮甸者，苗似百合而葉黃，江南者葉似芍藥而苗短，出杭州者色紫而柔，為上品。
江南又一種土大戟次之。
北方一種綿大戟，皮韌如綿而色白，氣味峻利，能傷人，俱為下品，弱人服之，吐血損真。

凡使勿用附生者，誤服令人氣泄不禁，即用薺苧湯解之。
修治：以米泔水煮去骨，曬乾用。
<u>大戟</u>　除蠱毒，行水脹之藥也（《本經》）。
苦能直泄（朱正泉稿），辛能橫散，故逐諸有餘之水濕、濕熱，及留飲、伏飲，在中、下二焦，為蠱毒，為脹滿，為大小便不通，用之立時奏效。

觀《大氏方》兼主天行黃病，溫瘧寒熱，頸腋癰腫，無非濕熱伏飲為患，咸宜服之。
但氣味苦陰而寒，性善下泄，未免有損真氣，如患水腫諸證，不由於受濕停水，而由於脾虛者，若不補脾而復用疏泄追逐之藥，是重虛其虛也。
寧無夭枉之咎，果元氣壯實之人，留飲伏飲停滯中焦，乃可一暫施耳。
李瀕湖先生曰：痰涎之為物，隨氣升降，氣逆痰滯，則為病矣。

滯於心，則迷亂而成癲癇，或妄言妄見；滯於肺，則喘逆而成咳唾稠黏，胸脹背冷；滯干肝，則留伏蓄聚，而成脅痛乾嘔，寒熱往來；滯於脾，則腫滿脹急，食飲不入；滯於腎，則腰腹重滯，二便不通；入於經絡，則麻痹痠痛；入於筋骨，則頸項、胸背、腰脅、手足、胯脾等處，牽引隱痛，而不知所在，似乎癱瘓，不可誤作風氣、風毒，及瘡疽施治。
故陳氏《三因方》並以控涎丹主之，殊有奇功。
此治痰之本，痰之本，水也，濕也，得火與氣逆，則凝滯而為痰，為飲，為涎，為涕，為癖，為積，故用大戟，能泄臟腑之水濕，甘遂能行經隧之水濕，白芥子能散皮裡膜外之痰涎飲積，俱微炒，各一兩，為末，薑汁水發為丸，如綠豆大，每服十五丸至三十丸，以津唾嚥下。
若取利，服二百丸，白湯下，惟善用者，能收奇功也。

<u>集方</u>　治水氣腫脹如鼓（《簡便方》），或遍身浮腫。
用紅棗五升，入鍋內，以水浸過，用大戟八兩蓋之，瓦盆合定，煮熟，去大戟，取棗無時食之，以十日內棗盡決愈。
又方。
以大戟二兩，廣木香一兩，為末，五更時，白湯調服二錢，取下碧水數次，半日後漸以淡薄粥食之，忌一切鹽味。

又方。
用大戟、白牽牛各等分，為末，每服二錢，以豬腰子一對，批開，糝藥末在內，濕紙煨熟食之。
（大氏方：）治黃疸，小水不通。
用大戟一兩，茵陳二兩，水浸，空心服。

《方脈正宗》：治瘟瘧寒熱，腹脹。
用大戟五錢，柴胡、薑製半夏三錢，廣皮一錢，生薑三片，水二大碗，煎七分服。
《方脈正宗》：治頸項、腋間癰疽。
用大戟三兩（酒浸，炒，曬乾）、當歸、於白朮各二兩，共為末，生半夏、姜水炒為末，打糊丸如梧子大，每服二錢，食後白湯下。

<h3> - 澤漆</h3>
味苦、辛，氣微寒，有小毒。
李氏曰：澤漆，是貓兒眼睛草，生江湖原澤，平陸多有之。
春生苗，一科分枝，成叢。

莖柔如馬齒莧，葉如首蓿葉，圓而綠色，頗似貓眼睛。
莖頭凡五葉中分，中抽小莖五枝，每枝開細花綠色，復有小葉承之，薺整如一，搗莖有白汁黏手。
其根白色，有硬骨，或以此為大戟苗者，誤也。
又曰：澤漆利水，功類大戟，人見其莖有白汁，遂誤以為大戟苗，然大戟苗有毒而泄人，澤漆苗無毒而不傷人，可作菜食。

大戟根有骨，去骨而軟，澤漆根有骨，去骨仍硬不可用，二者甚不相佯也。
<u>澤漆</u>　散蠱毒（蘇恭），行痰積（《日華》），利水腫之藥也（《本經》）。
主治功力與大戟同，較之大戟，澤漆稍和緩，而不甚傷元氣也。
然性亦喜走泄，如胃虛人亦宜少用。

<h3> - 甘遂</h3>
味苦、微甘，氣寒，有毒，瀉脾腎二臟。
《別錄》曰：甘遂，生中山山谷，中山在代郡，惟太山江東者良，一說比用來京口者更勝，江東者次之。
蘇氏曰：苗似澤漆，莖短小而葉有汁，根皮色赤，肉色白，作連珠狀，大如指頭，重實者方堪入藥。

一種白皮者，名草甘遂，乃是蚤休，苗亦不同，療體全別。
修治：採取，用甘草水浸三日，曬乾，再以麵裹煨熟用。
<u>甘遂</u>　行水氣，逐留飲，散大腹蠱毒之藥也（《日華》）。
前人主大腹腫脹（江春野稿），面目虛浮，痞熱疝瘕，宿痰留飲諸疾，皆從水濕所生，水去則濕除飲消，是拔其本也。

潔古謂味苦氣寒，苦能泄寒勝熱，此藥直達水氣所結之處，乃泄水之聖藥，然水結胸，非此不除，故仲景方大陷胸
治中風痰厥昏迷。
用薑製半夏四兩，甘草五錢，防風一兩，俱炒，研為末，每服五錢，薑湯調下。
治留痰成痿，手足無力，時嘔痰涎者。

用薑製半夏四兩（酒炒），蒼朮二兩，真萆薢、枸杞子各三兩，俱炒，研為末，作丸，空心服。
治諸病因痰流入筋絡成痓者。
用薑製半夏、膽星、天麻各等分，炒，研為末，每服三錢，當歸湯調下。
治癲癇痰結。

用薑製半夏四兩，天竺黃、膽星、天麻各三兩，牙皂五錢，硃砂八錢，俱研極細，每服三錢，燈心湯調下。
治驚悸不寧，聞聲即振亂者。
用薑製半夏、膽星、天麻、天竺黃、人參、硃砂各等分為末，每服一錢，燈心湯調下。
治痰聚心絡，癲狂跳越者。

用薑製半夏、膽星、川黃連各五錢，軟石膏一兩（火煅），俱為細末，每服三錢，薑湯調下。
治心煩悶亂，若怔忡者。
用薑製半夏三兩，茯苓、膽星、白朮、人參各一兩，研末，每早晚各服三錢，龍眼湯調下。
治痰厥眩暈。

用薑製半夏三兩，薑製南星二兩，天麻一兩，寒水石、雄黃各八錢，共研細末，神麯打糊，丸如黍米大，每服三錢，薑湯送下。
治痰厥頭痛，或眩暈，時吐冷涎者。
用薑製半夏、薑製南星、天麻、蔞仁霜各二兩，川芎、川黃連各五錢，研細末，水發丸，如綠豆大，每早晚各服三錢，白湯送。
治痰包心絡，終年夜不寐者。

用薑製半夏、薑製南星、蔞仁霜各二兩，川黃連、遠志肉、石菖蒲、當歸身、茯苓各一兩，俱炒研為末，煉蜜丸如彈子大，每早晚各服二丸，燈心湯調下。
《婦人良方》：治盤腸生產，產後子腸不收者。
以生半夏末㗜鼻中，則上也。
《肘後方》：治產後暈絕不醒。

以生半夏末，冷水和丸，如大豆大，納鼻中，即醒。
《直指方》：治小兒驚風。
用生半夏末一錢，牙皂末五分，吹少許入鼻中，有嚏即醒。
《保赤全書》：治小兒重舌木舌，脹大塞口。

用生半夏煎醋，含汩之。
《婁東吾極急方》：治魘死，溺水死，自縊死，心頭有溫氣者。
用生半夏末，吹入鼻中，半日即醒。
《費善子自驗方》：治打撲瘀痕。

用生半夏末，水調塗之，一夜即散也。
（錢閣老方：）治蠍蠆螫人。
用生半夏末，水調塗之，即止疼。
《外科小口》：治諸痿，五六孔相通。

用生半夏末，水調塗孔內，一日二次漸平。
<u>續集方</u>　《痰證雜方》：治風痰喘逆，兀兀欲吐，眩暈欲倒。
用薑製半夏二兩，雄黃三錢，共為末，薑汁為丸，如梧子大，每服七八十丸，米湯下。
《和劑局方》：治風痰喘急。

用薑製半夏七個，炙甘草一寸，牙皂一梃，俱微炒，水煎服。
《活法機要》：治濕痰咳嗽而黃身重，嗜臥心驚，食飲不消。
用薑製半夏、薑製南星、白朮各二兩，俱炒，研為末，紅曲打糊，丸如梧子大，每服百丸，白湯下。
《金匱要略》：治痰積支飲，似喘非喘，似嘔非嘔，似渴非渴，似噦非噦，心下憒憒。

用薑製半夏一兩，生薑二兩，水三升，煮一升服。
《和劑局方》：治停痰冷飲，胸膈滿悶，氣短噁心，飲食不下，或吐痰水。
用薑製半夏二兩，陳皮一兩，茯苓三兩，分作五劑，水煎服。
《活法機要》：治結痰不出，語音不清。

用薑製半夏一兩，肉桂二錢，草烏頭（切片炒）三分，共為末，薑汁打米糊為丸，如芡子大，每臥時服二丸，含咽化下。
《金匱要略》：治嘔噦眩悸，穀食不得下，因痰者。
用薑製半夏一升，生薑八兩，茯苓三兩，分作五劑，水煎服。
《金匱要略》：治嘔吐反胃。

用薑製半夏三升，人參二兩。
水二升，煮取一升，渣用水如法再煮，升五合總和，熬成稠膏，加煉白蜜一升收之，每早、午、晚各服數茶匙。
《和劑局方》：治胃寒噦逆。
用薑製半夏二兩（炒）、真藿香葉一兩，丁皮五錢，共為末，每服四錢，薑湯調服。

《金匱要略》：治妊娠嘔吐。
用薑製半夏二兩，人參、乾薑各一兩，為末，每服一錢，白湯調下。
仲景方：治黃疸喘滿，小便自利者。
用生半夏半斤，水煮五百沸，去水，加生薑片四兩，水七升，煮取一升六合，不住手，徐徐服，有人氣閉而死，心下暖，以此半升遂活。

《本事方》：治白濁並夢遺。
用生半夏二兩，浸洗去涎，再煮百沸，切片曬乾，豬苓二兩，同炒黃，去豬苓，入煅過牡蠣、茯苓各一兩，以山藥糊為丸梧子大，每服百丸，白湯下，腎氣閉而一身精氣無所分泄，妄行而遺者，宜用此方，蓋半夏有利性，豬苓能導水，使腎氣通也。
如下元虛憊者，不可用此。
《集簡方》：治喉痹腫塞。

用生半夏塞鼻內，涎出效。
（《萬病回春》共方六首：）治痰瀉久不止，或多或少，或渴或不渴。
用半夏、陳皮、茯苓各二錢，甘草七分，蒼朮、白朮、砂仁、厚朴、車前子各三錢，加生薑三片，烏梅二個，水煎服。
治胃寒呃忒不止，名丁香柿蒂湯。

用半夏、丁香、柿蒂、良薑、肉桂、陳皮、木香、茴香、藿香、厚朴、砂仁各一錢，甘草五分，加烏梅二個，水煎，臨服加沉香，磨汁十餘茶匙，如寒極手足冷，脈沉細，加童便製附子一錢五分，人參三錢。
治胃熱呃逆，發熱自汗口渴者，名柴胡柿蒂湯。
用半夏、柴胡、黃芩、山桅、黃連、柿蒂、藿香、陳皮、竹茹各一錢，甘草五分，加燈心一團，水二碗，煎八分，臨服加沉香磨汁三四茶匙。
治胃中痰火發呃逆者，名連茹柿蒂湯。

用半夏、砂仁、黃連、竹茹、柿蒂、蘇子、陳皮、貝母各一錢，甘草五分，加生薑二片，烏梅一個，水煎服，臨服時加沉香磨汁三四茶匙。
治水寒生冷停胃，發呃逆者，名藿姜柿蒂湯。
用半夏、柿蒂、陳皮、藿香、蒼朮、白朮、乾薑、砂仁、木香、厚朴各一錢，甘草五分，加灶心土三錢，花椒二十粒，水煎服，臨服加沉香磨汁十茶匙。
治陰虛陰火上升，發呃逆者，呃聲從臍下上升也，名滋陰柿蒂湯。

用半夏、麥門冬、知母、柿蒂、山茱萸、茯苓、牡丹皮、山藥、澤瀉各一錢，懷熟地五錢，加生薑二片，黑棗五個，水煎服，臨服加沉香磨汁六七茶匙。
<h3> - 羊躑躅</h3>
味辛，氣溫，有大毒。
（又名鬧羊花。）

蘇氏曰：羊躑躅，生向陽山谷，隨地皆有。
初春即生，起苗一尺余，葉如桃葉，二月終結蕊，三、四月開花，深黃色，似瓜花，羊誤食此草，即躑躅而死，故名。
開泛即採，日乾用，不可近眼。
<u>羊躑躅</u>　祛風痛，散頑痹之藥也（《日華子》）。

其性有毒（葛小溪稿），善能行散，故古方於風麻痹痛，賊風惡毒，諸痹之疾（《本經》），因風寒濕邪為患者，用此立去。
然非元氣未虛，脾胃尚實之人，不可輕用，即用之須配大補氣血及解毒和胃之藥，少用些須可也。
李時珍先生曰：此藥有大毒，有人以其根，入酒浸飲，遂至於斃。
《局方》治中風癱瘓，伏虎丹中亦用之，不多服耳。

<u>集方</u>　《聖惠方》：治風濕痹痛，手足身體不遂，肢節疼痛，言語蹇澀。
用羊躑躅花，酒拌蒸三次，曬乾三次，為末，每以牛乳一碗，酒半碗，調服三分。
《續傳信方》：治風痰走注疼痛。
用新鮮羊躑躅花、生天南星，並生時同搗作餅，甑上蒸四五遍，以麻布囊盛之，臨時取焙，配枸杞子二倍，共為末蒸餅丸，梧子大。

每服五丸，溫酒下，腰腳骨痛空心服，手臂痛食後服，大良。
（牛省之方：）治腳氣腫痛，或痛風，手足骨節痛。
用羊躑躅煎湯，不時淋洗，半月痊愈。
《海上方》：治風蟲牙痛。

用羊躑躅一錢，草烏頭二錢，俱用酒拌蒸，曬乾為末，化黃蠟為丸，如黃豆大，綿包一丸，咬之追涎。
<h3> - 鬼臼</h3>
味辛，氣溫，有毒。
《別錄》曰：鬼臼，生九真山谷，及冤句、荊州、峽州、襄州、越州蜀道等處，近以錢塘、餘杭徑山者為上。

錢塘者味辛微甘，上有叢毛，余處味辛稍苦，無叢毛，力劣少異。
蘇氏曰：並生深山岩石之陰處，二、三月挺生一莖，中空直上，莖當葉心，葉居莖上，如初生荷葉，邊出八角，面青背紫，叢生細毛，揉之氣香，旦則東向，暮則西傾，花開葉下，紅紫色，連綴莖間，未嘗見日，故又名羞天花。
風來不動，無風自搖，其葉成二三層疊，總一莖當心直上，或旁生歧出，必另貫葉心，不與本莖相連絡也。
李氏曰：鬼臼，根如天南星相疊之狀，故市人謂小者為天南星，大者為鬼臼，殊為謬誤。

歲生一莖，一莖枯，下生一臼矣，以九年、十二年者更良。
一說，一年一莖枯，一臼生，而舊臼隨腐，蓋陳新相易也。
<u>鬼臼</u>　攻濕積，散瘀血之藥也（《日華子》）。
此藥性沉而陰（黃正暘稿），味辛而烈，能攻散結痰、結氣、結血等疾，故前古主蟲毒鬼疰（繆仲淳說），精邪怪病，並傳屍殗殜，及煩惑失魂，妄見諸物之疾，然此諸病，何莫非陰邪屍鬼之所為，凡物以類相從，故惟陰草乃能治乎陰鬼之賊害也。

但味辛性燥，凡病屬陽，陽盛熱極，有似鬼魅為祟，及狂惑失魂妄見者，不可用。
<u>集方</u>　（翁白恆方：）治氣血痰飲積脹成蠱。
用鬼臼一斤（切片），生薑二兩，白礬五錢，泡湯浸二日，再用酒煮，搗爛成膏。
巴豆肉三錢（去油），沉香五錢，蟾酥五錢，俱為要，和入為丸，如黍米大，每早晚各服二三十丸，白湯送下。

《別錄》方：治鬼疰精邪怪病，並傳屍殗殜，及煩亂迷惑失魂，妄見諸物之疾，或神鬼依附等證。
用鬼臼（取新鮮者）三兩，搗爛和米醋少許，貼胸中背心數日漸退，未痊愈再貼。
《婦人良方》：治子死腹中，胞破不生，此方屢效，救人幾萬數。
用鬼臼不拘多少，黃色去毛，為細末如粉，每服一錢，無灰酒一碗，同煎八分，通口服，立生如神。

（三十六黃方：）治黑黃急病，面黃身黃如土色，不得飲食，脈沉，若青脈入口者死。
用鬼臼（新鮮者）搗汁小盞，如無鮮者，用乾者為末，白湯調服，或用渣搗爛炒熱，布包熨口角、耳會、玉泉、章門、心俞等處。
《千金方》：治射工中人，使人寒熱發瘡。
用鬼臼葉一把，米醋浸搗，取汁一二碗，徐徐服。

瘍科書云：癭氣瘤氣，乃氣血凝滯也，癭多生於肩項，瘤則隨氣留結，如年月深遠漸大、漸長、堅硬，不可移者，名曰石癭；皮色不變者名曰肉癭；筋脈露纏者，名曰筋癭；赤脈交結者，名曰血癭；隨七情憂思消長者，名曰氣癭。
五癭皆不可決破，破則膿血崩潰，多致夭枉難治。
瘤則有六種：骨瘤、脂瘤、肉瘤、膿瘤、血瘤、筋瘤，亦不可決破，破亦難醫。
惟脂瘤破，而去其脂漿則愈，如《海上方》用鬼臼切片，薑汁浸，海藻、昆布、海帶俱用熱水洗淨，海粉（水飛過）、海螵蛸各二兩，甘草一兩，海螺一個（火燒醋炙，如頸下搖者用長螺，頸不搖者用圓螺），共為極細末，煉蜜丸如梧子大，每晚臨睡時，口中噙化一丸。

<h3> - 射干</h3>
味苦、辛，氣寒，有毒，陽中陰也，入手少陽、少陰、厥陰經，實為肺經本藥，多服瀉人。
《別錄》曰：射干，多生江南閩、浙、湖、廣平陸間，今在處皆有，園圃庭臺多種之。
冬至後宿根生芽，至二三月始抽苗，高二三尺，近根之莖有節若竹，離根三四寸，綠葉橫鋪扁生如側手掌，宛如翅羽，故有烏翣、鳳翼諸名。

四、五月葉中抽莖，似萱而強硬，出淡紅萼，開紅色花，亦有蜜色者，瓣有細紋，間黃、紫、黑、藍斑點，次早互相交紐如結。
秋作房，大如拇指，一房四隔，一隔十餘子，子大如胡椒，色紫黑，極硬，咬之不破。
另有一種名鳶尾者，葉闊而短，根密而稠，花小者即蝴蝶草，花大色紫者即紫羅蘭，俱春末作花，與射干迥別也。
又一說，射干多生山崖之間，其莖雖細小，亦類木，故《荀子》云：西方有草，名曰射干，莖長四寸，生於高巔之上是也。

<u>射干</u>　散結熱，下結氣，解喉痹咽痛之藥也（《本經》）。
此藥苦能下泄而降（馬繼高稿），辛能疏散而行，前古主咳逆上氣，及喉痹咽痛，不得消息（《本經》），並去胸中積熱，胃中癰瘡，水蠱腹大，風熱客於上焦之氣分，為瘰癧，為結核，為停痰積血，為癰腫赤瘍，用之甚捷，但氣味苦寒，泄熱散結，消痰去腫，然無益陰之性，凡患腫痹癰結，屬陰寒而無實熱者，脾胃薄弱，臟寒氣血兩虛者，禁用之。
<u>集方</u>　（前古方：）治咳逆上氣，喉中作水雞聲。
用射干、麻黃各二錢，生薑二片，煎服。

（《方脈正宗》：）治喉痹咽痛，氣不升降。
用射干新鮮者，擂汁咽之，大腸動即解，或和米醋噙汩，引涎出即消。
（朱氏方：）治瘰癧結核因熱氣結聚者。
用射干、連翹、夏桔草各等分，為丸，每服二錢，食後白湯下。

（陶隱居方：）治胃熱停痰，有血積上吐者。
用射干、川貝母、懷生地、牡丹皮各等分，為末，每服一錢五分，食後白湯調下。
《永類方》：治癰腫焮赤。
用射干五錢，金銀花一兩，酒煎服。

《永類方》：治乳癰並便毒初起。
用射干同萱草根為末，蜜調敷之，立效。
《肘後方》：治水蠱腹大，動搖水聲，皮膚黑。
用射干搗汁，服一杯，水即下。

《普濟方》：治二便不通，諸藥不效。
用射干搗汁一盞服，立通。
（姚僧方：）治中射工毒，發熱生瘡。
用射干、升麻各二兩，水三升，煎二升，溫服。

治小兒風痰吐沫，氣喘咳嗽，肚腹膨脹，不思飲食。
用射干一錢，大黃、檳榔、牽牛子各二錢，麻黃、甘草各八分，俱微炒，研為末，每服五分，蜜湯調服。
其證肺脹喘滿，胸高氣急，兩脅搖動，陷下作坑，兩鼻竅脹，悶亂嗽渴，聲嗄不鳴，痰涎潮塞，俗云馬脾風，若不急治，死於旦夕也。
<h3> - 鳳仙花</h3>

味苦，氣寒，有毒。
李氏曰：鳳仙花，人家園圃多種之。
二月下子極易生，四月開花結子，五月下地可再發苗，再開花也。
苗高二三尺，莖有紅白二色，大如指頭，中虛而脆，葉長尖，似桃柳葉而有鋸齒，椏間開花，或深淺紅，或白或紫，或藕色，或一本四五色，其狀頭翅尾足，其翹然如鳳形，故名。

自夏初開花，至秋盡相續結實累然，如連翹形，有毛，生青熟黃，手觸之即自裂，皮卷如拳，實中子如蘿蔔子而小，褐色。
凶年人採其莖汋熟，醋拌，可充萵筍。
嫩花酒浸一宿，亦可食。
但此藥不生蟲蠹，蜂、蝶亦不近，恐不能無毒也。

<u>鳳仙花</u>　活血氣，利筋脈之藥也。
李氏（時珍）方治腰脅引痛不可忍，因瘀血為患者，宜用之。
<u>集方</u>　《蘭臺集》：治跌撲傷損筋骨，並血脈不行。
用鳳仙花三兩，當歸尾二兩，浸酒飲。

<u>鳳仙根</u>　通經活血之藥也。
李氏（時珍）方治杖撲腫痛，血脈瘀凝，此寒滑走散之品。
其性快便捷利，又不宜多服久服，恐損脾胃，泄元氣也。
又化雞、魚、骨鯁，並誤吞銅錢、五金器物。

<u>集方</u>　《方外集》：治杖打腫痛。
用鳳仙花根，搗如泥，塗腫破處，干則又上，一夜即散，冬月取乾者，研末，蜜湯調塗。
《普濟方》。
治咽喉為骨物鯁礙，並誤吞銅錢。

用鳳仙花根，搗爛噙咽，骨物自下。
雞骨效尤速，即以溫水漱口吐去，免損齒也。
《繆氏小品》：治馬患諸病。
用鳳仙花連根葉搗汁熬膏，遇馬有疾，抹其眼四角上，即汗出愈。

<u>鳳仙子</u>　落胞胎，化積塊，下骨鯁，通閉竅之藥也。
其性急速，善能透骨軟堅，庖人烹魚肉不腐，投數粒易軟爛，可知其功用矣。
緣其化骨，最能損齒，與玉簪根同，凡服者不可著齒也，多用亦戟人咽。
<u>集方</u>　《集簡方》：治難產催生。

用鳳仙子二錢，研末，白湯調服，勿沾牙。
《普濟方》：治咽中骨鯁欲死者。
用鳳仙子三錢，研末，白湯調，以竹筒灌入咽中，其骨即軟，不可經牙，或為末吹之。
<h3> - 蕘花</h3>

味苦，氣寒，有毒。
《別錄》曰：蕘花，出咸陽山谷，及河南中牟，所在亦有，近以雍州者更佳。
蘇氏曰：生岡原上，苗似胡荽，高二尺，莖無刺，四月開花，細碎似芫花，開時色黃，干則色白，或言蕘花，即芫花，大謬，不惟生成形肖不同，氣味功能亦少有分別也。
李氏曰：蕘花亦芫花之類，形肖少有不同，氣味主治大略相近。

<u>蕘花</u>　行水逐留之藥也（《日華子》）。
其性善行水（吳養元稿），盪滌腸胃中留痰積飲，癥瘕積聚，又主傷寒溫瘧，邪氣，關乎水濕留滯，為痰，為脹，為寒熱邪氣者，需此可平。
如元氣虛乏，正負而邪勝者，禁用之也。
寇氏曰：張仲景先生以蕘花治利，如小青龍湯云，若微利，去麻黃，加蕘花如雞子大，熬令赤色，取其行水也，水去則利止，其意如此，雖然，亦當斟酌，不可遽使。

<h3> - 芫花</h3>
味苦，氣溫，有毒。
吳氏曰：芫花，生邯鄲及絳州，或淮源山谷，今所在皆有。
莖幹不全類木，文非草本，草中木，木中草也。

本高二三尺，正二月舊枝抽苗作花，有紅、紫、黃、白四種，紫赤者多，白色者間有，黃色者絳州所產也。
三月花落盡葉乃生葉似白前及柳葉而青，漸厚則轉黑色，根似桑。
三月採花，五月採葉，八九月採根。
嘗見小人爭鬥者，以葉挼擦皮膚，輒作赤腫以誣人。

又和鹽擦卵則染若赭色也。
修治：以陳年者佳，用米醋煮十數沸，去醋，水浸一宿，曬乾用，則毒減矣，不可近眼。
<u>芫花</u>　行水消脹之藥也（甄權）。
前古治咳逆上氣（蔡心吾稿），喘呼腫脹，及邪瘧寒熱，飲澼脅痛，一惟水濕痰涎為青者，服之頓解，如仲景治太陽證表不解，心下有水氣，乾嘔喘咳，或利者，用小青龍湯。

表已解，頭痛汗出惡寒，心下有水氣，乾嘔脅痛，或喘咳者，用十棗湯。
蓋小青龍治未解之表，使水氣從毛竅出，開鬼門也。
十棗湯攻未解之裡，使水氣從二便出，潔淨府也。
夫飲有五，皆因內啜水漿，外受濕氣，流於肺，則為支飲，（令人喘咳寒熱，背冷吐沫。）

流於肝，則為懸飲，（令人咳唾，痛引缺盆兩脅。）
流於心下，則為伏飲，（令人胸滿嘔吐，寒熱眩暈。）
流於腸胃，則為痰飲，（令人腹鳴吐水，胸脅支滿，或作泄瀉。）
流於經絡，則為溢飲，（令人沉重注痛，或作胕腫而脹。）

芫花、大戟、甘遂，能直達水飲窠囊隱僻之處，但性毒至緊，取效極捷，病人稍涉虛者，宜禁用之。
陳廷採先生曰：芫花，瀉水利濕為要，夭水者，脾、胃、腎三經所主，有五臟六腑十二經之部分，上而頭目，中而四肢，下而腰膝，外而皮毛，中而肌肉，內而筋骨，必審其元氣壯實，脾胃不虛者，方可投用。
<u>集方</u>　《方脈正宗》：治咳嗽上氣脹喘。
用芫花半升，大棗十四枚，水二升，煮汁三合，徐徐服。

《普濟方》：治水蠱脹滿。
用芫花、枳殼等分，俱以醋煮，干焙，研為末，紅曲末打糊為丸，梧子大，每服五十丸，白湯下。
《直指方》：治久瘧不愈，並結癖塊，在腹脅堅痛者。
用芫花（醋煮，過炒）二兩，硃砂三錢俱為末，煉蜜丸梧子大，每服三十丸，棗薑湯下。

《方脈正宗》：治五種飲證。
用芫花（醋煮）、大戟（酒煮）、甘遂（童便煮），三處煮過，各等分，焙乾，為末，每服三錢，大棗十枚，煎湯調下。
《聖惠方》：治婦人經候不調，鬼胎症癖。
用芫花三兩，醋煮，曬乾炒黃，為末，每服一錢，白湯調服，當利下惡物則止。

《攝生方》：治催生落胎用芫花根為末，加麝香少許，以綿裹納入陰戶中二三寸，即下。
《乾坤生意》：治心胃痛有蟲。
用芫花一兩（醋煮，曬乾），雄黃一錢，共為末，每服五分，醋湯調下。
《經驗方》：治一切瘡核並痔瘡。

用芫花絞汁，於瓦器內熬膏，將絲線於膏內度過，曬乾系痔，當微痛，候痔於落，以紙橪蘸膏，納竅內，去根永除也。
（韋氏方：）治粉瘤枯法。
用甘草煎膏，以筆蘸塗瘤四圍，一日上三次，乃用芫花、大戟、甘遂各等分，為末，醋調塗中心，勿近甘草，次日縮小，再以甘草膏塗外，再以芫花、大戟、甘遂末塗中，其瘤自然焦縮。
《千金方》：治腫毒初起。

用芫花末和廣膠塗之。
《肘後方》：治酒疸發黃，足脛腫。
用芫花、椒目各等分，燒末，白湯調服五分，日二服。
<h3> - 海芋</h3>

味辛，有大毒。
（又名觀音蓮。）
李氏曰：海芋生蜀中，及江廣深谷澗邊，或植園圃中，今在處亦有。
春生苗，高四五尺，其葉如芋葉，極大，可以蔽雨，葉背紫色，夏秋間抽莖，開花碧色，如大蓮花，花中有蕊，長作穗如觀音像。

其根葉皆有大毒，根似芋魁，大者如升碗，長六七寸，《贊》云：木干芋葉，擁腫盤戾，《農經》勿載，可以治癘。
<h3> - 透山根（附）</h3>
李氏曰：按《峋嶁神書》云：透山根，生蜀中山谷，有大毒，草類蘼蕪，昔有人刈草，以刀削之，忽黃軟成金，取汁點鐵立成黃金。
人誤食此草，肌肉臟腑，即化為血水。

又《庚辛玉冊》云：金英草，亦生蜀中，狀如馬齒莧而色紅，摸鐵亦可成金，亦有大毒，入口殺人，須臾即化為血水。
又一軍人，在澤州割馬草歸營，鐮皆成金，以草燃釜，釜亦成金。
一人病腹脹，呻吟不安，一醫以水煎此草，一杯與服，頃之不復聞聲念已安矣，至旦啟牖視之，其人血肉俱化為水，獨存骸骨在床，視其煎藥之釜，則通體成金矣。
觀書中所載，即是透山根及金英草之類。

如此毒草，不可不知，故備載之耳。
<h3> - 鉤吻</h3>
味辛、微甘，氣溫，性有大毒。
李氏曰：鉤吻，即胡蔓草，又名斷腸草，入口即鉤人喉吻，故名。

誤食，不半日即死。
蔓生葉圓而光，春夏嫩苗毒甚，秋冬枯老稍緩。
五、六月開花，數十朵作穗，生嶺南者花黃，生滇南者花紅，又呼為火把花。
葉似黃精而莖紫，當心抽花黃色，初生酷類黃精，人誤採食即死。

蘇氏曰：鉤吻，與黃精酷似難辨，細審鉤吻，莖是蔓生，葉有毛鉤二個，黃精莖系直生小草，葉似竹葉為別也。
又按葛氏方據《神農本草》：鉤吻，名野葛。
如中此毒，惟飲人屎汁，或取生鵝血，或鴨血，或羊血灌之，或取雞卵抱未成雛者，研爛和麻油灌之，吐出毒物可生，稍遲即死矣。
（朱：）按鉤吻，入口即死，非若他毒藥有可制服，而後又能治療急疾者，何本草諸書又列引《神農本經》及《別錄》方，稱治金瘡，乳痓，中惡風，咳逆上氣，水腫鬼疰，蠱毒症積，腳膝痹痛等證？莫非不入湯飲丸散服食料中，而為煎膏熬汁，為敷貼淋洗之用那。

因前人混說未明，（朱）不敢妄為引證，集方闕此，以俟高明鑑定。
<h2><span class="orange">卷之六</span></h2>
<h2><span class="brown">草部（蔓草類）</span></h2>
<h3> - 菟絲子</h3>

味辛、甘、苦，氣平，無毒，入足少陰腎經。
李氏曰：《毛詩》注：菟絲，即女蘿。
陶氏言：菟絲出朝鮮川澤田野間，今近道亦有，以冤句者為勝。
夏生苗如細絲，偏地不能自起，得他草木則纏繞而上，其根即漸絕於地，寄生空中無葉有花，色白微紅，香亦襲人，結實如慄米粒，色微黃，久則轉黑，八、九月採之。

雷氏曰：一種天碧草之子，形酷似，只是味酸澀，並黏手為別也。
修治：去殼用，醋浸一日夜，取出，微火焙燥，入石臼中燒熱鐵杵，杵成細粉用。
<u>菟絲子</u>　補腎養肝（王好古），溫脾助胃之藥也（《日華子》）。
主男子陽道衰微（蘇水門稿），陰莖痿弱，或遺精夢泄，小便滑（滑不禁）澀（澀不通，）治女人腰脊痠疼，小腹常痛，或子宮虛冷，帶下淋瀝，或飲食減少，大便不實，是皆男婦足三陰不足之證，惟此劑力堪溫補，其效如神。

但補而不峻，溫而不燥，故入腎經，虛可以補，實可以利，寒可以溫，熱可以涼，濕可以燥，燥可以潤。
非若黃柏、知母，苦寒而不溫，有瀉腎經之氣；非若肉桂、益智，辛熱而不涼，有動腎經之燥；非若蓯蓉、鎖陽，甘鹹而滯氣，有生腎經之濕者比也，如漢人集《神農本草》稱為續絕傷，益氣力，明目精，皆由補腎養肝，溫理脾胃之徵驗也。
繆仲淳先生曰：菟絲子，雷氏所謂稟中和凝正陽之氣而結者也，其為無毒明矣。
五味之中惟辛通四氣，復兼四味。

經曰：腎苦燥，急食辛以潤之。
菟絲之屬是也，與他辛香燥熱之辛，迥乎不同矣。
盧子由先生曰：癸亥七月，過煙霞嶺，望林樹間有若赤網籠幕者，有若青絲復罩者，又有青赤相間者，以詢山叟曰：赤網即菟絲，青絲即女蘿，因憶古樂府所謂「南山幕幕菟絲花，北陵青青女蘿樹」者是矣。
青赤相間者即蘿菟交互，唐樂府所謂「菟絲故無情，隨風任顛倒，誰使女蘿枝，而來強縈抱」者是矣。

但女蘿藤類，細長而無雜蔓，菟絲蔓類，初夏吐絲，不能自舉，隨風傾倒，縈草者，則不經久，若傍松柏及他樹，則延蔓四布，宛如經緯。
根或絕地，嘗寄生空中，質輕揚，不損本樹之精英，夏末作花赤色而無葉，隨亦結實，實或著樹間，次年隨在吐絲，不下引也。
雷氏謂稟中和以凝正陽之氣，得其性矣，如《內經》陰陽內外互交之機，惟菟絲有焉。
王靖遠先生曰：菟絲子專補肝臟風虛，活利腰膝間一切頑麻痿痹諸疾。

<u>集方</u>　（《葛氏延生錄》：）治男子陽道衰微，陰莖痿弱。
用菟絲子八兩，補骨脂一兩，鹿茸、人參、於白朮、山藥、山茱萸肉、枸杞子、牛膝、肉桂、澤瀉各一兩，黃耆、牡丹皮各二兩，為末，煉蜜丸，早服三錢，白湯送。
（《方脈正宗》：）治遺精夢泄，小便不禁，或小便淋澀。
用菟絲子四兩，蓮鬚、北五味子、車前子、茯苓、遠志各二兩，為末，煉蜜丸，每早晚各服四錢，白湯送。

《婦科良方》：治婦人腰脊痠疼，小腹作痛。
用菟絲子四兩，川續斷、當歸（酒炒）、川芎、杜仲、牡丹皮、香附（醋炒）、白芍藥、丹參各二兩，如虛熱加知母二兩，虛寒加白朮二兩，肉桂、附子各八錢（童便制），氣滯加木香。
《婦科良方》：治婦人子宮虛冷，帶下淋瀝。
用菟絲子、山茱萸肉各四兩，枸杞子三兩，赤石脂、於白朮、白薇各二兩，為末，煉蜜丸，每早服三錢，湯酒任下。

《方脈正宗》：治男子婦人脾元不足，飲食減少，大便不實。
用菟絲子四兩，黃耆、於白朮（土拌炒）、人參、木香各一兩。
補骨脂、小茴香各八錢，飴糖作丸，早晚各服三錢，湯酒任下。
（《方脈正宗》：）治脾腎兩虛，精髓不固，子嗣難成。

用菟絲子三兩，北五味子、沙苑蒺藜、覆盆子、蓮鬚、山茱萸肉、巴戟天、枸杞子各二兩，為丸，早晚各服三錢。
（《方脈正宗》：）治老人血虛，眼目昏花。
用菟絲子三兩，甘菊花、蜜蒙花、沙苑蒺藜、枸杞子、穀精草、懷熟地、當歸身，為丸，早服三錢。
（《方脈正宗》：）治男子腰膝冷痛，頑麻無力。

用菟絲子四兩，牛膝、於白朮、枸杞子、肉桂、黃耆各二兩，附子（童便制）七錢，為丸梧子大，每早服三錢，湯酒任下。
<h3> - 菟絲苗</h3>
氣味同子，生研爛，塗去面斑，煎湯飲，小兒善發瘄疹，解肺部熱。
（《廣筆記》：）治溺有餘瀝，精不固。

用菟絲子、牛膝各八兩，枸杞子、北五味各六兩，杜仲、車前子、白茯苓各四兩，沒石子三兩，俱用米醋拌炒，血鹿角一斤（切碎，炒），麥門冬、懷生地各八兩，酒煮搗膏，和入末子內，煉蜜丸，每服三錢，早晚。
<h3> - 五味子</h3>
味酸、辛、甘、苦、咸，氣溫，無毒，陰中微陽，入足少陰、手太陰經。
（皮甘肉酸，核辛兼苦、咸，五味具備，故名。

但酸過於甘，辛過於苦，澀過於咸。）
陶隱居曰：五味子，生齊山山谷、青州、益州、陝西、代郡及河東、遼東等州，出高麗者多肉而酸甜，最勝他處。
春時蔓生木上，長六七尺，葉尖圓似杏，莖赤，三月作花，黃白色似蓮，七月成實，叢生莖端，如豌豆，生青熟紫，八、九月收採，曝乾則紫黑。
今吳越、建南等處亦有，名南五味子，曝乾色仍紅，乾枯少液，不若遼北、高麗色黑肥大且滋潤也。

如入滋補藥，必用北產者良。
亦可取根種之，當年即旺，若二月種子，次年乃旺，不若根力之即茂也。
修治：微炒用。
<u>五味子</u>　斂氣生津之藥也（李東垣）。

故《唐本草》主收斂肺虛久嗽耗散之氣（陳泗水稿），凡氣虛喘急，咳逆勞損，精神不足，脈勢空虛，或勞傷陽氣，肢體羸瘦，或虛氣上乘，自汗頻來，或精元耗竭，陰虛火炎，或亡陰亡陽，神散脈脫，以五味子治之，咸用其酸斂生津，保固元氣而無遺泄也。
然在上入肺，在下入腎，入肺有生津濟源之益，入腎有固精養髓之功，故孫真人用生脈散，以五味配人參、麥門冬，夏月調理元虛不足之人，意亦在其中矣。
但酸澀多收，如肺中有火鬱者，肝家有動氣者，痧疹初發未透出者，濕痰停飲，壅滯胸中者，俱禁用之。
先賢成無己曰：肺欲收，急食酸以收之，以酸補之，芍藥、五味之酸，以收逆氣而安肺。

繆仲淳先生曰：如百骸髓會而為精，五味子力能充之，故羲皇謂補不足，強陰益男子精。
盧子由先生曰：《本經》言主咳逆上氣者，正肺用不足，不能自上而下，以順降入之令，勞傷羸瘦者，即《內經》云：煩勞則張，精絕，使人煎厥肉爍也。
此補勞傷，致降下之不足，與補中益氣之治不能升出者，反能降，便是強陰，陰強便能降入，以入為水臟事，故益男子精，精為水臟物耳。
設六淫外來及肺氣焦滿餌之，反引邪入臟，永無出期，縱得生全，須仗夏火從中帶出，或為斑疹，或作瘡瘍，得汗乃解，倘未深解病情，願言珍重。

<u>集方</u>　《衛生家寶》：治久咳肺脹。
用北五味子二兩，罌粟殼五錢，俱微炒為末，煉蜜丸彈子大，每服一丸，白沸湯化下。
治氣虛喘急，脈勢空虛，精神不足者。
用北五味子八分，人參、白朮、茯苓、半夏、陳皮各一錢，甘草五分，水煎服。

治陽虛氣上逆乘，自汗頻來，四肢厥冷者。
用北五味子一錢五分，人參三錢，肉桂、附子（童便制）、炮姜各一錢二分，甘草六分，水煎服。
《濟陽良方》：治精元耗竭，陰虛火動，骨蒸煩熱，口燥咽乾。
用北五味子七分，知母、黃粕、沙參、白芍藥各一錢，麥門冬、懷熟地、山藥、牡丹皮、地骨皮、黃耆各二錢，水煎服。

（《方脈正宗》：）治亡陰亡陽，神散脈絕。
用北五味子一錢，龜膠二錢，懷熟地、人參、白朮、黃耆、附子（童便制）、人參各五錢，烏梅三個，水煎服。
（《方氏本草》：）治腎虛遺精，白濁，兩脅並背脊穿痛。
用北五味子一兩，炒為末，每早服二錢，醋湯調下。

（《楊氏簡便方》：）治五更溏泄，經年不止者，名曰腎泄。
用北五味子、吳茱萸、補骨脂（酒炒）各等分，為末，餳糖丸梧子大，每早服四錢，酒下。
（《談氏家藝》：）治爛弦風眼。
用北五味子、蔓荊子，煎湯頻洗之。

（《保幼大全》：）治赤遊風丹，漸漸腫大。
用北五味子，焙研，熱酒調服一錢，自消退神效。
（倪朱謨曰：）五味子酸辛之味，重於甘苦，本草雖言補肺補腎，斂氣生津。
王戊仲冬，余因祖塋修茸，奔走山中，忽吐血碗許，血止後即加咳嗽，竟至下午發熱，六脈空數。

金華葉正華教服沙參生脈散，人沙二參、麥門冬已用二錢余，五味子少加七粒，即覺酸□戟咽，不惟咳熱有加，而血亦復吐，隨減去五味子，服之安妥。
服一月後，血咳俱止，熱亦不發。
可見五味子治虛損有咳嗽者，雖無外邪，亦宜少用，酸能引痰，辛能引咳也。
（參朮健脾丸：）治臍腹冷痛，泄瀉年久不止，此藥溫補脾腎，除寒散濕，補理中宮，益腎水溫下元，進飲食，調中下氣，大補諸虛寒證。

用北五味子、川椒、小茴香、木香、白朮、茯苓、人參、山藥各二兩，補骨脂、枸杞子、菟絲子、蓮子肉、川楝子、川牛膝各四兩，俱用酒拌炒，蒼朮切片，米泔水浸一日，再換，食鹽二錢，醋、酒、童便各一盞，調和，再浸一日，取起曬乾，與前藥總和，微炒磨為末，飴糖和為丸，梧子大，每早服五錢，晚服三錢，俱食前酒送寧心定志湯。
治病後虛煩不得臥，或心志虛怯，煩擾不寧，或觸事易驚，精神恍惚。
用北五味一錢，酸棗仁（炒）、茯苓、半夏、熟地各二錢，遠志、甘草、當歸各一錢，竹茹、陳皮各八分，黑棗十個，生薑三片，水煎服，亦可作丸服。
<h3> - 蓬蘽</h3>

味甘、酸，氣溫，無毒。
《別錄》曰：蓬蘽，生荊山、平澤及冤句，今處處有之。
蘇氏曰：秦、吳尤多。
李氏曰：此藥凡五種，予嘗親採，以《爾雅》所列者較之，始得其的，諸家所說，皆未可信。

一種藤蔓繁衍，莖有棘刺，逐節生葉，葉大如掌，狀類小葵，葉面青背白，厚而有毛，六、七月開小白花，就蒂結實，三四十粒而成簇，生時青黃，熟則黑黯，微有黑毛，狀如桑椹而扁。
冬月蔓葉不凋者，俗名削田藨，即本草所謂蓬蘽是也。
一種蔓小於蓬蘽，亦有鉤刺，一枝五葉，葉小，面背皆青，光澤無毛，開白花，五月結實成子，亦小於蓬蘽，不簇生而稀疏，生時青黃，熟則烏赤，冬月苗凋者，俗名插田藨，本草所謂覆盆子，《爾雅》所謂莖缺盆者是也。
二種俱可入藥。

一種蔓小於蓬蘽，一枝三葉，面青背淡白，微有毛，三月開小白花，四月實熟紅如櫻桃，似覆盆而色大赤，酢甜可食，不入藥用，俗名□田藨，《爾雅》所謂藨者是也。
一種樹生者，樹高四五尺，葉似櫻桃葉而狹長，四月開小白花，結實如覆盆子，但色紅為異，俗亦名藨，《爾雅》所謂山莓，陳藏器所謂鉤懸子者是也。
一種就地生蔓，長數寸，開黃花，結實如覆盆，色鮮紅，不可食者，本草所謂蛇莓者是也。
若以五類互為辨析，則蓬蘽、覆盆自定矣。

諸家立論多端，皆近是而非，更有以蓬蘽為根，覆盆為子，及覆盆為子，蓬蘽為苗，與樹生為覆盆，草生為蓬蘽，並以蓬蘽、覆盆為一物者，恐出臆說，難以為據也。
盧氏曰：顧名思義，蓬蘽族類繁多，因名蓬蘽，宜別子母兄弟以及雌雄，則覆盆亦一支泒矣。
但稟氣有優劣，功用有異同，不可不細為辨析也，否則差之毫釐，失之千里。
諸家臆說紛出，獨蘄陽立言遵古，特表而出之。

雷氏曰：凡使，用淨水淘去黃葉並皮蒂，取子以酒拌，蒸一宿，再淘一次，曬乾用。
<u>蓬蘽</u>　養五臟，益精氣之藥也（馬志）。
本草主長陰令堅（梁心如稿），強志倍力（《本經》），益顏色，長鬚發（蘇恭），此藥易生而多變，全得氣化榮華之表，雖養五臟，充足在肝，肝主發生，故主陰器，可長可堅，神志可強，氣力可倍，顏色可益，鬚髮可長，為少陽甲木之用藥也。
但肝主發生，又主疏泄，倘服食過多，性味有偏，發生急而疏泄多，未免有反激之患，而肝木自戕其體矣，慎之慎之。

<u>集方</u>　（《普濟方》：）通治五臟，陰精衰薄。
用蓬蘽四兩，酒拌蒸，曬乾，配人參、白朮、菟絲子、枸杞子、龜鹿膠、懷熟地、山藥、山茱萸肉、肉蓯蓉、蓮鬚、冬青子（酒拌炒）各三兩，俱為末，煉蜜丸，每早服四五錢，白湯送，多服自效，如虛寒人加肉桂一兩，虛熱加酒炒黃連五錢。
（以下六方俱出《方脈正宗》：）治體肥人頭眩者，屬氣虛，有濕痰也。
用蓬蘽、天麻、白朮、茯苓、黃耆、半夏、當歸、膽星各二兩，川芎、陳皮、白芷、白芥子各一兩，人參、甘草各八錢，俱用酒拌炒，分作十劑，水煎服。

治體瘦人頭眩者，屬血虛有火也。
用蓬蘽、天麻、白朮、茯苓、黃芩、黑山梔、玄參、知母、當歸、川芎、懷熟地、枸杞子、荊芥各一兩，人參、甘草各八錢，俱用酒拌炒，分作十劑，水煎服。
治無病人忽時眩暈卒倒者，是中氣虛而風痰風火上衝也。
用蓬蘽、人參、黃耆、茯苓、當歸、白芍各二錢，川芎、半夏、膽星、杏仁（去皮）、防風、陳皮、生薑各一錢，甘草六分，水煎，加竹瀝半盞煎服。

治陰火動眩暈者，是斷喪之人有之。
用蓬蘽、人參、白朮、當歸、黃耆各二錢，懷熟地二兩，水煎，頻頻服。
治虛極欲倒，如坐舟車，是真陽不足，上氣喘急，氣短自汗而眩暈，手足冷，脈必沉細也。
用蓬蘽（炒）、人參、大附子（童便制）各三錢，肉桂二錢，甘草一錢，煎服。

治頭眩暈，目中溜火，大便閉結，能食而健，是火壅也。
用蓬蘽三錢，大黃（酒煮）三錢，水煎服。
<h3> - 覆盆子</h3>
味甘、辛，氣微熱，無毒，入肝、腎二經。

李氏曰：子似覆盆之形，故名。
寇氏曰：覆盆子，處處有之，秦州、永興、華州尤多。
四、五月紅熟，山中人及時採，其味酸甘，外皮如荔枝，大如櫻桃，軟紅可愛，過時則就枝生蛆，食之多熱。
景氏曰：按蓬蘽子，以八、九月熟，故謂之割田藨，覆盆子以四、五月熟，故謂之插田藨，正與《別錄》五月採相合。

二藨熟時色皆赤烏，故能補腎。
其四、五月熟而色紅者乃□田藨也，不入藥用，陳氏所謂以茅莓當覆盆者蓋指此也。
五月採，烈日曝乾，不爾易爛。
雷氏曰：凡使，用奉水淘去黃葉並皮蒂，取子，用好酒拌蒸半日，再用淨水淘洗一次，曬乾用。

<u>覆盆子</u>　暖腎健陽之藥也（馬志）。
甄氏方主男子腎精虛竭（計聞四稿），陽衰陰痿，服此能令堅長，女人胞寒白帶，血冷不調，食之能令有子。
《陳氏方》榨汁塗發，可使黑潤。
《寇氏方》煎膏日服，可止小便餘瀝不禁。

若《馬氏方》之療勞損風虛，補肝明目，與枸杞、桑堪等，皆暖腎健陽之意也。
如腎熱陰虛，血燥血少之證戒之。
李蘋湖先生曰：覆盆、蓬蘽，功用大抵相近，雖是二物，其實一類而二種也，一早熟，一晚熟，兼用無妨。
其補益與枸杞、桑堪同功。

若木莓、蛇莓，形類相似，則不可混採者也。
<u>集方</u>　（《集簡方》：）治男子腎經虛竭，陽衰陰痿。
用覆盆子四兩，枸杞子、菟絲子、懷熟地各三兩（俱酒浸，炒），大附子六錢（童便煮），肉桂一兩，甘草九錢，鹿角膠二兩，酒溶化，為丸彈子大，每早服三錢，干嚼化，白湯過下。
（《寇氏本草》：）治女人胞寒白帶，血冷不受孕。

用覆盆子三兩，枸杞子、菟絲子、懷熟地各二兩（俱酒浸，炒），香附子八兩（醋炒），細辛、木香各八錢，龜膠二兩（切碎，乾麵拌炒成珠），白朮、白薇、牡丹皮各三兩，煉蜜丸梧子大，每早服三錢，白湯下。
（《寇氏本草》：）治膀胱虛冷，小便頻數不禁。
用覆盆子四兩（酒浸，炒），木通一兩二錢，甘草五錢，共為末，每早服三錢，白湯調送。
《寇氏本草》：治血虛生風，肝腎俱虛，目昏不明。

用覆盆子三兩（酒洗，炒），桑堪子、枸杞子（俱曬乾，炒）、當歸、白芍藥、葳蕤、牡丹皮、懷生地、川芎各二兩（俱酒洗，炒），共為末，每早晚各食後服三錢，白湯調送。
（《夷堅志》：）治爛弦疳眼，一二十年不愈者。
用覆盆葉新鮮者搗汁，用淨軟舊絹蘸汁塗下弦，即時有蟲數十粒，從弦下出，數日乾，復如法塗上弦，又得蟲數十而愈。
後以此法治人多驗，蓋治眼妙品也。

延齡固本丹，治五勞七傷，諸虛百損，顏色衰朽，形體羸瘦，中年陽事不舉，精神短少，未至五旬，鬚髮先白，並左癱右瘓，步履艱辛，腳膝疼痛，小腸疝氣，婦人久無子息，下元虛冷。
用覆盆子、車前子、當歸、地骨皮（俱用醋炒）各二兩，麥門冬（酒煮）、懷熟地（酒煮）、山藥、牛膝、杜仲、巴戟、山茱萸肉、枸杞子、白茯苓、北五昧子、人參（俱用鹽水炒）、柏子仁（研去油）、木香（焙）各二兩，川椒、石菖蒲、棗仁、遠志（俱用拌炒）各一兩五錢，肉蓯蓉、菟絲子、赤石脂（煅）各三兩，先將麥門冬、懷熟地搗膏，和入柏子仁內，余藥俱依方制炒，共為末，和入煉蜜為丸，梧桐子大，每早晚各食前服三錢，酒送下。
<h3> - 懸鉤子</h3>
味酸，氣平，無毒。

李氏曰：懸鉤子，即木莓也。
條莖生高四五尺，其莖白色，有倒刺，其葉有細齒，正面深青色，無毛，背面淡青色，頗似櫻桃吐而狹長，又似地棠花葉。
四月開小白花，結實色紅，味酸，美人多食之，今人亦通呼為藨子也。
孟氏、大氏並以此為覆盆子，誤矣。

楊士行雲：南土夜盆子極多，是藤生，懸鉤子是樹生，形狀雖同，而色各異，覆盆色烏赤，懸鉤色紅赤，功用亦不同，今正之。
<u>懸鉤子</u>　搗汁解酒毒（陳藏器），並去射工、沙蝨毒（李時珍）。
<u>根皮</u>　味苦，氣平，無毒。
陳氏曰：煮汁飲，破血，逐赤白膿痢，並治子死腹中不下。

<h3> - 蛇莓子</h3>
味甘、酸，氣大寒，有毒。
陶隱居曰：蛇莓，南北所在皆有，多生野園下濕地，就地引蔓，節節生根，每枝三葉，葉有細齒，四、五月開小紅花，結實鮮紅，狀如覆盆，而面與蒂則不同也。
其根甚細，取汁當以莖、根、葉一併用也。

<u>蛇莓子</u>　取汁解天行毒熱，傷寒大熱之藥也（陶弘景）。
故《別錄》方通婦人血熱（《湯啟平集》），閉阻不行，並口內生瘡腫痛，取蛇莓自然汁數合，徐徐咽之。
倪朱謨曰：懸鉤、蛇莓二種，前人誤入覆盆條內，因其形狀相似也，故錄此二種生成、出處、形狀，以別之。
<h3> - 使君子</h3>

味甘、酸，氣寒，無毒。
李氏曰：使君子，原出海南交阯之地，今閩之邵武、蜀之眉州皆有。
亦易生之物，如山野及水岸間，延蔓如葛，繞樹而上。
葉青如五加葉，四、五月開花，一簇一二十葩，淡紅色，輕盈如海棠，作實長寸，先黃，老則紫黑，酷類梔子殼，有五稜，中仁色狀如榧，味如草慄。

七月收採，久則油黑，不堪用矣。
宋醫郭使君始用，故名。
<u>使君子</u>　療小兒五疳積聚之藥也（李時珍）。
《開寶方》兼主小便白濁，殺蟲止痢（張仰垣稿），無非嬰科疳病諸證，專司之也。

是不苦不辛，能滋運脾胃，故疳可療，濁可清，蟲可滅，痢可止耳，此所以為兒科上藥也。
但性寒善消，如脾胃虛寒之子，又不宜多用，多食則發呃，蓋可知矣，如大人方藥中，世未嘗用也。
李士材先生曰：殺蟲藥皆苦，惟使君子獨甘，空腹食數枚，次日蟲皆死而出矣。
忌飲熱茶，犯之即瀉，有言其不宜食者，非也。

按李氏《綱目》云：夫樹有蠹，屋有蟻，國有盜，人身有蟲，禍耶？福耶？觀養生者先去三尸蟲可知矣。
設苟無蟲積，服之必致損人。
<u>集方</u>　（楊起方：）治小兒痞塊腹大，肌瘦面黃，漸成疳疾。
用使君子肉三錢，木鱉子仁五錢，共為末，每用一錢，用雞子一個，破頂入藥在內，飯上蒸熟，空心和雞子食之。

（《蓋翁幼科方》：）治一切疳疾。
用使君子肉、蘆薈、蕪荑、麥芽、厚朴、陳皮各等分，每用一錢，白湯調服。
（《全幼心鑑》：）治小兒蛔痛，口流涎沫。
用使君子肉為末，米飲調，五更時服一錢。

（《全幼心鑑》：）治小兒頭面虛腫，陰囊俱浮。
用使君子肉一兩，蜜三錢，拌炒研細，每用一錢，食後米湯調服。
（《全小心鑑》：）治頭面㾴傷。
用使君子肉五枚，香油浸一日，臨睡時細嚼，如法服，一月痊愈。

（《集簡方》：）治蟲牙疼痛。
用使君子肉，煎湯，頻漱漸愈。
肥兒丸：治小兒疳積一切病，此藥消疳化積，磨癖殺蟲，清熱補脾，進食養神。
用史君子肉（去殼）、蕪荑（炒）各五錢，胡黃連、牽牛子（頭末）各三錢，人參、白朮、茯苓、甘草、麥芽、紅曲、山楂肉各四錢，共為末，黃米糊為丸，如芡實大，每日一丸，米湯化下，或作末藥，每晚米湯調服六分。

消疳丸：治小兒五疳，皮黃肌瘦，發豎尿白，肚大青筋，好食泥炭、茶米之物，或吐或瀉，腹內積塊，諸蟲作痛。
用使君子肉、蕪荑仁、陳皮、厚朴、枳實、麥芽、蒼朮、砂仁、三稜、莪朮各五錢，胡黃連三錢，共為細末，神麯糊為丸，如彈子大，每服一丸，米湯化下。
錢氏云：小兒疳疾，多由飲食無節，肥甘過度，或因久吐久瀉，久痢久瘧，久熱久汗，久嗽久瘡之後，皆能亡失津液而成肝病，治法理脾為主，消積次之。
俗云：凡養小兒宜戒散酒肉油膩，偏生病；生冷硬物，涼水漿不與。

自無疳癖病，誠哉是言。
又方治小兒無人顧看，缺乳飢餓伶訂者，不可作疳治，宜大補脾胃。
用參苓白朮散與服，繼以飲食調理。
（《萬病回春》：）治黃病愛吃生米、茶葉、桴炭、泥土、瓦屑之類。

用使君子肉二兩（切碎，微炒），檳榔二兩，南星三兩（俱用薑汁拌炒），共為末，紅曲打糊為丸，如梧桐子大，每服百餘丸，烏梅花椒湯送下。
<h3> - 木鱉子</h3>
味苦、微甘，有小毒。
馬氏曰：木鱉子，出朗州及南中。

蘇氏又言：閩、廣諸郡，及全、岳、杭、越亦有。
蔓歲一枯，根則不死，春後旋生。
亦可子種，種時須雌雄相配，排埋土中，及生則去其雄，方結有子，作藤布葉，酷似薯蕷，但葉作五椏，色稍嫩綠。
四月開黃花，六月結實，似苦瓜、栝樓而極大，生時青碧，熟則紅黃，殼有軟刺，每一實有子數十枚，長三四分，圓扁礌珂，形狀如鱉，如一頭尖者，雄種也。

八月採取，中仁青綠。
修治：去油用。
嶺南人取嫩苗葉鹽淹，曬乾，再蒸熟，可作茹食。
<u>木鱉子</u>　利大腸（李時珍），消疳積，化腫毒之藥也（《日華》）。

《開寶方》作湯飲，主療惡瘡腫毒（樓渠泉稿），乳癰便癰。
又醋調敷粉刺皯𪒟，水調敷肛門腫痛，作散服消府積痞塊，乃疏結泄壅之物。
如胃虛大腸不實，元真虧損者，不可概投，如入敷貼外科諸疾，又勿論也。
盧子由先生曰：藥有雌雄，此指枝幹已成，別花實之有無，或形色之相肖，假喻而言也。

若何首烏，色分赤白，兩藤時相交解，如天上夫妻，目視執手，以為淫事者也。
惟頓遜國有木曰互婚，花似牡丹，根干之間，實有其具，晝則分開，夜則聯合，如人間夫妻，實有淫業者也。
獨木鱉子胚胎未兆，先為匹配而後生，生而後有子，此又雌雄之異類者矣。
傳云：未有學養子而後嫁，此更學養子而後生。

姜月峰先生曰：古方載木鱉子有毒，不可食，昔薊門有二小兒，恣食成痞，一醫教以木鱉子煮豬肉食之，一晝夜二子俱死，方書因著此為戒。
又按李氏云：南人嘗取其苗及嫩實食之無恙，則其主毋未應至此，或者與豬肉不相得，或犯他食物而然，又不可盡咎木鱉子也。
<u>集方</u>　《白荊山手抄》：治惡瘡腫毒，乳癰便癰。
用木鱉子仁三錢，金銀花、紫花地丁各四錢，乳香、沒藥各一錢，水酒各二碗，煎一碗，毒在上食後服，在下食前服。

乳癰加瓜蔞實一個，打碎用。
便癰魚口加大黃、皂角刺、穿山甲（火煅）各三錢。
治小兒疳積痞塊方。
法見前使君子條內。

《蔡和尚傳》：治肛門腫痛並痔痛。
用木鱉子仁十個，研細作七丸，每以一丸唾化，搽痔上，其痛立止，一夜一丸，自消也。
（《外科方》：）治經年瘰癘。
用木鱉子仁二個，去油，研細，入雞子內，蒸熟食之，一日一服，半月效。

（吳旻山方：）治水瀉不止。
用木鱉子仁五個，母丁香三粒，麝香五釐，研末，米湯調作膏，貼臍內，外以膏藥護住。
（孫天仁方：）治小兒疳疾。
用木鱉子仁（去油）、使君子仁各等分，搗極細，米糊丸如芥菜子大，每服三四分，米湯送。

（孫天仁方：）治疳病，目矇不見物。
用木鱉子仁二錢，胡黃連一錢，研細末，米糊丸如芥菜子大，每服五分，白湯送下。
（劉長春方：）治酒疸肝黃。
用木鱉子仁磨醋，服一二錢，見利效。

（《永類方》：）治腳氣腫痛，行履難者。
用木鱉子仁切碎，拌麩炒，去油氣為度，厚肉桂減半，共為末，用熱酒服二錢，令醉得微汗愈。
狗皮膏貼瀉痢如神。
（用木鱉子十個，杏仁五十個，桃枝、柳枝各五十段，乳香、沒藥各五錢，用香油七兩，將木鱉子以下四味，入油煎浮撈起渣，後下好黃丹三兩，熬將成膏，用竹箸不住手攪滴水內成珠。

再入乳香、沒藥，以狗皮攤膏，貼臍上。
<h3> - 香木鱉</h3>
味苦，氣寒，有毒。
李氏曰：番木鱉，生回回國，今西土、邛州諸處亦有之。

蔓生，夏開黃花，七、八月結實如栝樓，生青熟赤，亦如水鱉，其核小於木鱉而色白。
彼人言治一百二十種病，每證名有湯引。
或云以豆腐制過，用之良，與狗食即死。
　盧氏曰：蔓草曰木，以用言也。

實核曰鱉，以形舉也。
<u>番木鱉</u>　解咽喉結熱、腫痹脹痛（白尚之述李時珍方），消腹中痞熱，症塊攻疼，並以此含之咽汁，或磨湯噙咽亦可，此藥有寒毒而劣，如元虛氣不足之證禁用。
<u>集方</u>　（《唐瑤經驗方》：）治纏喉風腫。
用番木鱉一個，以水磨汁，和膽礬末三分，以雞毛蘸汁，掃患處。

（《飛鴻集》：）治斑瘡入目。
用番木鱉一個（研細末），輕粉、銀硃各五分，冰片、麝香、枯礬各一分，和木鱉總為末，用少許，左目吹右耳，右目吹左耳，二次。
（《集簡方》：）治有孕不欲留。
用番木鱉一個，研細末，用絹包，以綿系納入陰戶內三寸，一日即下。

<h3> - 馬兜鈴</h3>
味苦辛，氣寒，無毒，味薄氣厚，陰中微陽，入手太陰經。
蘇氏曰：馬兜鈴，生關中及河東、河北、江淮、夔浙州郡，古堤山崖及城旁與平澤叢林間皆有之。
春時蔓生，附木而上，葉似羅摩葉，圓厚而澀，入夏開花，色青白，間有黃紫者，結實似李而長，五瓣。

霜降葉脫，垂系如鈴，故名。
枯則四裂，中仁似榆莢。
根色黃赤，似漢防己，稍小而扁，其氣如葛根及木香氣。
修治：採實，去葉蔓，置布囊中，掛屋角旁，風乾，去革膜，取淨子，焙乾用。

其根即青木香，八月採用。
<u>馬兜鈴</u>　清肺熱，定喘嗽之藥也（甄權）。
究其味苦兼辛（楊啟平稿），氣寒性速而且輕揚，苦善下泄，辛善橫散，寒善去熱，輕揚而速，頗能開達。
故《開寶方》主肺熱痰嗽不清，甚致喘脹而氣促者屢獲奇功。

此藥寒平和緩，不滑不燥，不烈不泄，厥狀類肺，故能入肺除熱，氣降熱除，痰嗽喘促，自是平矣。
又言能消血痔瘻瘡，無非氣鬱血熱所致，況痔病屬大腸，大腸與肺通表裡，此藥能清臟熱，則腑熱亦清矣，故亦主之。
如肺虛寒作咳嗽，或寒痰作喘促者勿服。
李蘋湖先生曰：《錢氏方》補肺，阿膠散用之，非補肺也，乃取其清熱降氣也，邪去則肺安矣，方中所用阿膠、糯米，乃補肺之藥，正以此二味，調和馬兜鈴降泄之過。

嘗觀《崔氏方》用以吐蠱，其不能補肺，又可推矣。
盧子由先生曰：形似馬兜之鈴，高懸於樹而四裂，肺金之象也。
氣味苦寒，對待肺熱葉焦為咳、為喘、為痰結，或移熱於腑為痔、為瘻，或發於廣顙為瘰癧、為喉瘡，或失於遊溢為癃、為淋、為水腫，或橫乘火位為噦、為啘、為心胃痛，莫不以熱為本，以肺為標，宜虛其實毋虛其虛。
<u>集方</u>　（《簡要濟眾方》：）治肺氣喘急。

用馬兜鈴一兩（去殼及膜），甘草五錢，俱微炒，磨為末，每服一錢，白湯調服。
（《韋媽媽家傳》：）治久嗽不愈。
用馬兜鈴五錢，蔞仁霜二錢，北五味一錢，俱炒，共為末，每服一錢，早晚食後白湯調送。
（《日華子方》：）治血痔諸痿瘡。

用馬兜鈴一兩，甘草五錢，懷生地、於白朮各二兩，作五劑，水煎服。
（《日華子方》：）治痔瘻腫痛。
以馬兜鈴燒煙於瓶中，熏病處良。
（《簡要濟眾方》：）治水腫腹大，或喘急者。

用馬兜鈴三錢，煎湯，日服之。
（《開寶方》：）治瘰癧久不消。
用馬兜鈴三錢，當歸、生地各二錢，牡丹皮一錢，日飲一劑，漸消。
（《開寶方》：）治喉咽生瘡，非關綿花毒者。

用馬兜鈴二錢，桔梗、甘草各一錢，水煎服。
（《方脈正宗》：）治肺氣熱閉，下為癃閉，或為淋澀。
用馬兜鈴二錢，懷生地三錢，生甘草一錢，茯苓、木通、燈心草各一錢五分，水煎服。
（《摘玄方》：）治一切心胃作痛，不拘男女大小。

用馬兜鈴一個，燈上燒存性，為末，白湯調服，立效。
（催行功方：）解蛇蠱毒，飲食中得之，喉中如有物，咽不下，吐不出，心中熱悶。
用馬兜鈴一兩，煎水服，即吐出。
<h3> - 馬兜鈴根</h3>

（名青木香，又名獨行根。）
味苦，氣寒，有毒，不可多服，吐痢不止。
治鬼疰積聚，諸蠱毒，水煮二兩吐之。
又搗末水調敷疔腫及蛇毒，日三四次，立效。

<u>集方</u>　《肘後方》：治五種蠱毒嶺南土人，多於食中毒人漸不能食，胸背漸脹，寒熱酷似瘴瘧。
用獨行根十兩，水一斗，酒二升，煮三升，分三服，毒從小便出，十日戒食一切毒物，不瘥更服。
（《聖惠方》：）治中草蠱毒，此術在西浪之西及嶺南人用此，毒入咽欲死者。
用馬兜鈴苗一兩，為末，溫水調服一錢，蠱即消比，立效。

（《袖珍方》：）治惡蛇所傷。
用青木香半兩，煎湯飲之。
（《普濟方》）：治腸風漏血。
用馬兜鈴藤、穀精草、荊三稜、川烏頭（炒過）四味各等分，煎水，先熏後洗之。

<h3> - 預知子</h3>
味苦，氣寒，無毒。
蘇氏曰：出淮南及漢、黔諸州。
作蔓生，依大木上，葉綠色，有三角，面深背淺。

秋月結實作房，生青熟紅，每房有子五七枚，如皂莢子，斑褐色，光潤，狀如飛蛾，今蜀人極貴之，亦難得。
九月採其根，冬月採之，陰乾，治蠱其功勝於子也，山民稱為聖無憂。
李氏曰：諸書相傳，取子二枚，綴衣領上，遇有蠱毒，則聞嘖嘖有聲，當預知之，故名。
<u>預知子</u>　殺蟲，解蠱毒之藥也（《開寶》）。

此藥感陰清之氣以生（繆仲淳），味苦氣寒，凡蠱毒多辛熱蟲物所造，故宜陰清苦涼，以泄其熱毒，熱毒既解，則蠱不靈矣。
凡蠱物皆甘溫濕熱之味所生，得苦寒之味則伏，故殺蟲之藥多苦多寒也。
此草中之有靈性者，故有預知之名。
《大氏方》治一切風毒，化痃癖，消宿食，又治天行瘟疫，一切熱病，每早吞二七粒即瘥，總關積熱為祟者，應手奏功。

倘屬脾虛中氣寒冷者勿用。
<u>集方</u>　（《聖惠方》：）治厲風有蟲，眉落聲變。
用預知子（搗膏）一兩，和雄黃末一兩，再搗勻，米糊丸梧子大，每空心服一錢，溫酒下，數服後有蟲隨大便而出。
<h3> - 預知子根</h3>

味苦，氣冷，無毒，搗細末，每用三錢，白湯服，解蠱毒立已。
<h3> - 牽牛子</h3>
味苦、甘，微斂麻，氣熱，有小毒。
李氏曰：牽牛子，處處有之，有黑白二種，俗名黑醜、白醜是也，黑者多野生，白者多種時。

二月生苗，引蔓纏繞樹木、籬落間，高二三丈，黑者蔓有白毛，斷之出白汁，葉有三稜，如楓樹葉，花不作瓣，色微紅帶碧，如旋覆花狀，日出則開，日落則合。
實有蒂裹，生青枯白，核與棠棣子核酷肖，但色深黑耳。
白者蔓無毛，有柔刺，微紅色，斷之出濃汁，葉圓無稜，有斜尖，如薯蕷、何首烏葉，花較黑者稍小，色淺碧帶紅，日出日落，開合亦同。
實蒂長寸許，生青枯白，核大色白耳，其實嫩時，蜜煎為果，呼為天茄，因其蒂如茄也。

多食損人脾，泄人元氣也。
修治：曬乾，淘去枯浮者，再曬乾，微火焙燥，春去皮用。
<u>牽牛子</u>　逐積追蟲（李時珍），行水消脹之藥《（別錄》）。
其味辛蘞（茹日江稿），久嚼猛烈，性惟行逐。

李東垣治水氣在肺，喘滿腫脹，下焦郁遏，腰背脹重，及大腸風秘氣秘，卓有殊效。
又《甄氏方》消痃癖，瀉蠱毒，破腸癰，下宿膿，並一切氣滯痰飲，諸疾下咽即效。
若病在血分，及脾胃虛弱而致痞疾者，則不可取快一時，有損元氣也。
李東垣先生曰：牽牛非《神農》藥也。

辛熱有毒，性又迅速，其所主治雖能逐積追蟲，行水消脹，若積也，蟲也，脹也，皆從水濕所成，夫水者，有形之邪也，如肺受水邪則清氣不得施化，致大小便不通而成脹者，則宜暫用，蓋此藥感南方熱火之化所生，火能平金而泄肺中停水，水去則氣得周流，所謂五臟有邪，更相平也。
今人不問有水無水，但見傷食損脾，或中虛內熱之證，俱用牽牛克伐之藥，豈不誤哉？況牽牛止能泄氣中之濕熱，不能除血中之濕熱，如濕從下受之，下焦主血，血中之濕，宜溫平之藥，漸漸除之。
反以辛烈猛厲如牽牛者泄之，傷人元氣，其危殆必矣。
況水濕脹滿之證，多由飲食失節，勞役所傷，以致中氣不和，脾胃二臟失其納受運化之令，心火乘之，腑臟之氣閉塞於內，經絡之氣壅滯於外，當此之際，藥宜溫平，不寒不燥，不熱不滯，宜資生運脾等藥，攻補兩備者，日漸服之，屏去咸、甜、油膩厚味，戒酒絕欲緩心保攝，靜是見功。

若急用牽牛大辛熱、氣味俱陽之藥，以泄水，泄元氣，利其小便，竭其津液，是謂重虛，輕病轉重，重病必危。
故張文懿公云：牽牛不可服，脫人元氣，見有傷酒食病痞者，多服牽牛丸散，取快一時，藥過仍痞，隨服隨效，效後復痞，以致久服脫絕元氣，猶不知悔也。
昔張仲景治七種濕熱，小便不利諸證，無一藥用牽牛者，仲景豈不知牽牛能泄水濕，利小便乎！正謂濕病之根在下焦，是血分中氣病，不可用辛辣之藥，泄上焦太陰之氣，是血病瀉氣，使氣血俱損也。
經云：毋實實，毋虛虛，此之謂也，用者戒之。

繆仲淳先生曰：脹滿一證，多是脾胃與肺家濕熱之病，理應屬虛，何資瀉藥，況脹滿諸證應用藥物，尋檢本草，所載良藥不乏，何至舍其萬全而就不可必、不可保之毒物哉？宜東垣老人諄復其辭，以戒後人之勿輕用也，茲並附錄以詔後世云。
李蘋湖先生曰：牽牛自宋以後，北人常用取快，及劉守真、張子和出又倡為通用下藥，東垣老人目擊其非，故著此說，極力闢之。
然東漢時此藥未入本草，故仲景公不知，假使知之，必有用法，不應捐棄，況仲景未用之藥亦多矣。
執此而論，蓋矯枉過中者也。

牽牛治水氣在肺，喘滿腫脹，下焦郁遏，腰背脹重，及大腸風秘氣秘，卓有殊功。
但病在血分，及脾胃虛弱而痞滿者，則不可取快一時及常服，暗傷元氣也。
一宗室夫人，年幾六十，平生苦腸結病，旬日一行，甚於生產，服養血潤腸藥，則泥膈不快，服硝黃通利藥，如若罔知，如此二十餘年矣。
予診其人體肥厚，日事膏粱而多憂鬱，日吐酸痰盌許乃寬，又多火病，此乃三焦之氣壅滯，有升無降，津液皆化為痰飲，不能下滋腸腑，非血燥比也。

潤劑留滯，硝黃徒入血分，不能通氣，俱為痰阻，故無效也。
乃用牽牛末、皂莢膏丸，與服即便通利，不覺積年腸結一服就順，亦不妨食，且復精爽。
蓋牽牛能走氣分，通三焦，氣順則痰逐飲消，上下通快矣。
外甥柳喬，素多酒色，病下極脹痛，二便不通，不能坐臥，立哭呻吟者七晝夜。

醫用通利藥不效，遣人叩予，予思此乃濕熱之邪在精道，壅脹隧路，病在二陰之間，故前阻小便，後阻大便，病不在大腸、膀胱也，乃用楝、實、茴香、穿山甲、韭菜籽各一錢，入牽牛加倍，水煎服，一服而減，三服而平。
牽牛能達右腎、命門，走精隧，人所不知，惟東垣老人知之，故東垣治下焦陽虛天真丹，用牽牛以鹽水炒黑，入佐沉香、杜仲、破故紙、官桂諸藥，深得補瀉兼施之妙，方見《醫學發明》。
又東垣治脾濕太過，通身浮腫，喘不得臥，腹如鼓，海金沙散亦以牽牛為君，則東垣未嘗棄牽牛不用，但貴施之得宜耳。
<u>集方</u>　（《斗門方》：）治一切積氣，諸般痞聚，或食或痰，或死血等積。

用牽牛子不拘黑白一斤，炒香，研為細末，取六兩，配陳皮四兩，白豆仁三兩。
俱炒為末，煉蜜丸梧子大，每服六十丸，白湯下，如未動，再服，當下積聚之物。
如尋常行氣消脹，每服二十丸甚妙。
（《永類方》：）治一切蟲積。

用牽牛子二兩（炒研為末），檳榔一兩，使君子肉五十個（微炒），俱為末，每服二錢，沙糖湯調下，小兒減半。
（《儒門事親》：）治諸水飲病，面浮氣促，咳嗽，水便不利，足重。
用牽牛子（頭末）一兩，茴香（炒研）三錢，和勻，每服一錢五分，生薑湯乘熱調服，當轉下氣也，中病即止。
治水氣腹脹。

用牽牛（頭末），每空心服一錢，壯實者二錢，白湯乘熱調服。
《千金方》：治蠱毒脹滿。
用黑牽牛子末三錢，韭菜子末二錢，白湯乘熱調服，即下蠱毒。
（寇氏方：）治大腸風秘，氣秘不通，結澀脹滿。

用牽牛子（頭末）一兩，桃仁（去皮）五錢，研為末，煉蜜丸，梧子大，每服百丸，白湯送。
（張三丰方：）治腸癰有膿，脹閉不出。
用牽牛子（頭末）三錢，大黃二錢，穿山甲（火煅）二錢，乳香、沒藥各一錢，俱為末，每服三錢，白湯調服。
（《方脈正宗》：）治一切痰飲氣壅，涕唾痰涎，精神不爽，胸膈迷悶，頭目昏眩。

用牽牛子（頭末）一兩，豬牙皂莢末五錢，和勻，每早晚各食後半時服一錢，白湯乘熱調服。
（《方脈正宗》：）治心胃作痛，攻刺不可忍。
用牽牛子（頭末）三錢，玄胡索（醋炒）、廣木香（焙）、檳榔（炒）各三錢，共為末，和入牽牛末內和勻。
每遇此病，白湯調服二錢，立止。

（《普濟方》：）治濕氣中滿，氣急咳嗽，小便不利，足脛微腫。
用牽牛子末八錢，厚朴（薑汁炒）一兩，共為丸梧子大，每服二錢，早晚白湯送下。
（《肘後方》：）治風毒腳氣腫痛者。
用牽牛子（為末）五錢，每日空心服五分，生薑湯調下。

（林氏方：）治寒結疝氣，睪丸作痛。
用牽牛子三錢，小茴香百粒，川椒五十粒，俱微炒，共為末，空心酒調服二錢，取出惡物效。
（《聖濟錄》：）治濕熱頭痛。
用牽牛子七粒，砂仁一粒，俱研細末，用井華水調稀汁，仰灌鼻中，待涎出即愈。

（《本事方》：）治氣滯腰痛。
用牽牛子一兩，以新瓦燒赤，安牽牛子於瓦上，不得撥動，待冷研為極細末，配硫黃末二錢，同研勻，每日五更，取末藥二錢，白湯調下即已，如未已再作，極神驗。
（《聖濟錄》：）治小兒腫滿腹脹，大小便不利。
用牽牛子（研末）三錢，每服五分，蘿蔔湯下，或青皮煎湯下亦可。

（《全小心鑑》：）治小兒馬脾風，病因急驚，肺脹喘滿，胸高氣急，脅縮鼻張，咳嗽悶亂，煩渴聲嗄，或痰聲如潮，俗名馬脾風，不急治，旦夕即死。
用牽牛子（炒半生半熟）、大黃、檳榔（炒），俱取末一錢，每用五分，蜜湯調下，如痰盛加真輕粉三分。
治大人小兒心胃疼痛。
用牽牛子（炒燥）、綠礬（炒紅）各等分，共研細，大人服一錢，小兒服五分，白湯調服。

<h3> - 紫葳花</h3>
味酸，氣微寒，無毒，不可近鼻，聞之傷腦氣，花上露入人目，令人昏朦。
蘇氏曰：紫葳，即凌霄花也。
多生山中，今人家園圃亦有之。

李氏曰：初作蔓生，依大樹上，漸延至巔，高數丈，年久者藤蔓大如杯。
初春發枝，一枝數葉，尖長有齒，自夏至秋，一枝開花十數朵如牽牛花，有五瓣，赭黃色，有細點，秋深更赤。
八月結英如豆莢，長三寸許，其子輕薄如榆莢仁，或馬兜鈴仁。
其根長，秋後採之，陰乾。

<u>紫葳花</u>　行血閉（《本經》），通血絡（《日華》）之藥也。
其色赤豔（程君安集），故曰紫葳，其蔓附木而上，高引數丈，故曰凌霄。
其氣味酸寒，能行血涼血，《甄氏方》治婦人肝熱血閉，經水不行，致成寒熱羸瘦若勞。
又治產後血脈淋瀝，崩止不常，及男子血風酒皶，面上風刺諸疾。

但其性利而善攻，走而不守，破血行血，是其專職，虛人禁用。
李時珍先生曰：凌霄花及根，甘酸而寒，莖葉純苦，為厥陰肝經兼入少陽膽經藥也，走血分留難諸證，故《本經》主癥瘕寒熱，血崩血閉，產乳余病。
觀其鼻聞傷腦，入目損睛，則非善物可知。
<u>集方</u>　（《丹溪纂要》：）治婦人血崩由血阻留滯而成者。

用凌霄花為末，每酒服二錢，數服後血少止隨住服，再服四物湯丸調理。
（《徐氏胎產方》：）治血閉不行。
用凌霄花為末，每服二錢，食前酒調送。
《楊氏產寶》：治婦人血閉不行，或乾血勞漸羸瘦少食，寒熱症瘕。

用凌霄花一兩，乾漆五錢（俱酒炒），當歸身、白朮、枸杞子、黃耆、川芎各二兩，俱為末，懷熟地四兩，酒煮搗膏為丸梧子大，每早服五錢，酒送下。
（《魏氏家藏》：）治鼻上酒皶及風熱粉刺。
用凌霄花五錢，硫黃一兩，胡桃肉四個，膩粉一錢，研膏生絹包揩。
（《永類方》：）治男婦大小，通身風癢。

用凌霄花為末，酒服一錢，二三次愈，小兒減半。
（《楊氏直指方》：）治走皮趨瘡，滿頰滿頭浸淫濕爛，延及兩耳，癢而出水，發歇不定。
用凌霄花並莖葉亦可，煎湯日日洗之。
（《普濟方》：）治嬰兒百日內無故口青，不食乳。

用凌霄花、大藍葉、芒硝（酒製）、大黃各等分為末，以羊骨髓為丸，如黍米大，每研一丸，以乳送下，便可吃乳，虛寒者勿服。
（《潔古家驗》：）治大風癘疾。
用凌霄花一兩，地龍（焙）、殭蠶（炒）、全蠍（炒）各二十一個，共為末，每服五錢，溫酒調下，先以凌霄花煎湯洗過，服此藥出臭汗，數服漸效。
（《摘玄方》：）治婦人陰癬陰瘡。

用凌霄花為末，用鯉魚膽調搽。
<h3> - 營實牆蘼</h3>
味酸澀，氣微寒，無毒，入足陽明經。
李氏曰：此草蔓延柔靡，依牆堵而生，故名牆蘼。

其莖多刺，牛喜食之，其子成簇，如營星然，故又名營實。
陶隱居曰：野生林塹籬落間，或牆堵上。
春抽嫩苗，既長則成叢似蔓，莖硬多刺，小葉尖薄，有細齒。
四、五月開花四出，黃心，有粉紅色、白色二者。

結子成簇，生青熟紅，有白毫，其核似金櫻子核，八月採之，根採無時，以白花者良。
莖葉可烹茶，根可造酒，皆香美。
園圃栽玩者莖粗葉大，延長數丈，花亦厚大，有白、黃、紅、紫數色，花最大者名佛見笑，小者名木香，皆香豔可人，不入藥用，南番有薔薇露，云是此花之露水，香馥異常。
<u>營實</u>　涼血解毒，利關節之藥也（《日華》）。

《蜀本草》（保心宇稿）主血熱成癰，連生疔腫惡毒，或風熱暑濕之氣，留滯筋脈，致關節不利，腫痛若痹，釀酒服，立時消解。
蓋此藥華於春而實於夏，得木火之化，其氣芬芳，宜其有通暢血脈，發越毒氣之用也。
其根性味斂澀，《別錄》方主久痢赤白，腸風瀉血及小便餘瀝，消渴生津，金瘡潰敗，生肉復肌，口瘡牙疾，破爛膿疰等證，用此無非取斂澀收平之意云，惜乎用之頗稀，為世人鮮知故也。
<u>集方</u>　（《千金方》：）治血熱癰腫及熱疹暑毒，流連不已。

用營實子（炒燥，研碎）二兩，金銀花三兩，曬乾，浸酒飲，漸愈。
（鄧筆峰方：）治關節四肢筋骨攣痛，舉動不便，或著風寒暑濕，四氣成痹，或患楊梅瘡毒，誤服輕粉致結毒不散，遍身筋骨疼痛。
野牆蘼根皮（酒洗淨）一兩，五加皮、木瓜、當歸、土奇良各五錢，每日用水五碗，煎二碗，徐徐服，日用一劑。
（方氏方：）治赤白痢或腸風瀉血。

用牆蘼根皮一兩，白芍藥（酒炒）五錢，甘草一錢，水煎服。
（《聖惠方》：）治小便失禁自遺。
用牆蘼根皮一兩，茯苓二錢，北五味一錢，水煎服。
（繆氏方：）治三消引飲不厭，或小便日多。

用牆蘼根皮二兩，甘草三錢，水煎代茶飲。
治金瘡腫痛，或潰爛不收。
用牆蘼根皮二兩，水煎服，再取燒灰存性，研細末，摻瘡日。
《聖惠方》：治牙疳濕爛，膿水內疰。

用牆蘼根燒灰存性，加枯礬少許，為末，日日摻之。
（《聖惠方》：）治口瘡因心胃熱者。
用牆蘼根（燒灰）、川黃柏（炒）各三錢，甘草一錢，共為末，摻口內。
（《外臺》方：）治箭刺入肉不出。

用牆蘼根燒灰摻外，內服鼠黏子（生研）五錢，酒調服，即穿皮出也。
（《外臺》方：）治少小睡中遺尿不自覺。
用牆蘼根酒煎飲之。
<h3> - 月月紅</h3>

味甘，氣溫，無毒。
（又名月季花。）
李氏曰：月月紅，南方處處人家多栽種之，亦薔薇類也。
青莖，長蔓，硬刺，亦有叢生者，葉小於薔薇，而花深紅色，子葉厚瓣，不結子，逐月開放，故名，今西北地亦有之。

<u>月月紅</u>　活血消毒之藥也（李時珍）。
《談氏家寶方》（《林山公抄》）治瘰癧未破，用花或枝頭五錢，芫花（炒）三錢，入大鯽魚腹中封固，用線扎定，酒水各一碗，煮熟去藥，食魚三個即愈。
魚須放糞水內遊半日方效，或活或死皆可用。
<h3> - 栝樓實</h3>

味甘、微苦、氣寒，無毒，氣厚味薄，陰也，入手少陰、太陰經。
蘇氏曰：栝樓，出弘農、陝州山谷者最勝，今江南、江北、閩、浙、河南山野僻地間亦有。
三月生苗，引藤蔓，葉如甜瓜葉，窄而有叉，背面俱有白毛，六月開花似葫蘆花而淺黃色。
結實在花下，大如拳，生時青白如瓜，九月黃熟如柿，形有正圓者、長銳者，功用井同。

內有扁子如南瓜子，殼色褐，仁色綠，多脂，作青草氣。
李氏曰：根直下生，年久者長數尺，秋後採者結實有粉，他時便多筋脈矣。
雷氏曰：修治去殼皮、革膜及脂。
取根用，大二三圍者，去皮，搗爛以水澄過，潔白如雪，名天花粉。

<u>栝樓仁</u>　潤肺消痰，清火止渴之藥也（李時珍）。
其體油潤多脂（陸杏園稿），專主心肺胸胃一切燥熱鬱熱，逆於氣分，食痰積垢，滯於中脘。
凡屬有形無形，在上者可降，在下者可行，其甘寒而潤，寒可以下氣降痰，潤可以通便利結，故仲景治胸痹痛引心背，或咳唾喘急，及傷寒煩熱，結胸滿痛，大便不通，皆用此藥，取寒潤不犯胃氣，能降上焦心肺之火，而使結熱下行也。
但性潤寒滑，如脾胃虛冷作瀉者勿服。

朱丹溪老人曰：栝樓實，古方專治胸痹，以其味甘性潤，甘能養肺，潤能降氣，胸中有痰者，乃肺受火逼，失其降下之令，今得甘緩潤下之助，則痰自降，宜其前賢為治嗽之要藥也。
又能洗滌胸膈中垢膩鬱熱，如湯沃雪也。
盧子由先生曰：形如包括之囊，實列重樓之象，故曰栝樓氣味甘寒，逆治火熱，體質濡潤，逆治燥涸，或液燥涸致熱結聚，或熱結聚致液燥涸，遂成消渴煩滿者，悉宜用之。
根實功力，稍有異同。

實主郁遏，不能分解，根主散漫，失於容平，靡不以熱為因，以燥為證，願天花瑞雪之名則思過半矣。
顧虛齋先生曰：栝樓實（連皮帶子）搗細，酒煎服，立消癰疽乳毒，謂其寒潤能解火鬱，空瓏能達經絡也。
<u>集方</u>　（《方脈正宗》：）治心肺有鬱火，或氣滯，或食積，或痰結，壅閉中脘，為脹為痛。
用栝樓仁（去油）六錢，川黃連、廣陳皮、白豆仁、製半夏各二錢，生薑十片，水煎服。

（《方脈正宗》：）治諸咳嗽不止，不拘寒痰熱痰，風痰濕痰，氣閉痰，食積痰。
用栝樓仁一斤去殼，研細，絞去油，淨霜三兩，配陳膽星、川貝母各一兩，和勻，每遇痰證，除虛勞血痰不治外，每用一錢。
寒痰，用生薑湯調下。
熱痰，燈心湯下。

風痰，用制熟附子三分，煎湯下。
濕痰，白朮湯下。
氣閉痰，牙皂湯下。
食積痰，枳實湯下。

如氣虛不運生痰，濃煎人參湯下。
（仲景方：）治傷寒食熱結胸。
用栝樓仁五錢，枳實二錢，川黃連一錢，水煎服。
（《方脈正宗》：）治傷寒熱盛發黃。

用栝樓霜五錢，白湯調服。
（《金匱》方：）治胸中痹痛引背，喘息咳唾短氣，寸脈沉遲，關脈緊數。
用大栝樓一個，連皮搗爛，配生薑一兩、製半夏一兩，水七碗，煎二碗，徐徐服。
《丹溪心法》：治婦人夜熱痰嗽，月經不調，形瘦者。

用栝樓仁（研爛）、香附（童便浸）各二錢，甘草五分，每日煎服一劑。
（劉河間方：）治小兒痰喘咳嗽，久不瘥，兼膈熱者。
用栝樓仁去油取霜，每日用五分，配抱龍丸一丸，生薑湯調服。
（《丹溪心法》：）治傷酒成痰咳嗽，用此救肺。

用栝樓仁去油取霜，每早晚各服五分，廣陳皮湯調下。
（《聖惠方》：）治痰火頭痛。
用栝樓仁五錢，川芎七分，甘菊花一錢，水煎服。
（《普濟方》：）治黃疸，身面睛皆黃者。

用栝樓仁三錢，茵陳草五錢，燈心五十枝，水煎服。
（《聖惠方》：）治小便不通，因傷火酒炙煿，並穢垢敗精不行，脹閉溺竅者。
用栝樓霜五錢，川牛膝一兩（微炒），共為極細末，和勻，每服三錢，白湯調送。
（姚氏方：）治燥渴腸秘。

冬月取栝樓熟瓤炒，為末，食前沸湯調服二錢。
（《聖濟錄》：）治吐血不止。
用大栝樓一個，鹽泥裹固，煅存性，研細，糯米飲調服，日再服。
（《普濟方》：）治腸風下血。

用栝樓一個，燒灰，為末，每空心時酒服一錢。
（《普濟方》：）治堅齒烏須方。
用大栝樓一個，開頂入青鹽二兩，杏仁三七粒，將原頂合好，扎定，以細滋泥和鹽滷固濟，炭火煅存性，去泥取栝樓炭研末，每日揩牙三次，不惟齒牙堅固，須亦轉黑也。
（《聖濟錄》：）治面黑令白。

用栝樓一個，杏仁一兩（去皮），豬胰一具，同研如膏，每夜塗之，令面光白，冬月不燥。
（姚方氏：）治乳汁不下。
用栝樓仁炒研，酒調服二錢，合面臥一夜，乳行。
（《子母秘錄》：）乳癰初起。

用熟栝樓一個（連皮帶子搗爛），當歸尾三錢，酒水各二碗，煎一碗服，渣再煎即消。
治便毒初起。
用栝樓一個（搗爛），大黃三錢，水煎連服效。
治老人陰血桔槁，痰火氣結，升而不降，飲食不下，將成膈噎之證。

用瓜蔞子（去殼）、川母、白芍藥、麥冬、熟地黃、茯苓、當歸、陳皮、香附、撫芎、蘇子各一錢五分，黃連（酒炒）七分加生薑三片，黑棗三個，水煎服。
<h3> - 天花粉</h3>
（即栝樓根。）
味甘、微苦，氣寒，無毒。

挖深土者曬乾，刮去粗皮淨，切片用。
<u>天花粉</u>　降火清痰，生津止渴（《日華》），解疸消癰（《別錄》）之藥也。
此藥稟天地清陰之氣以生（許長如稿），甘寒和平，退五臟鬱熱，如心火盛而舌乾口燥，肺火盛而咽腫喉痹，脾火盛而口舌齒腫，痰火盛而咳嗽不寧，若肝火之脅脹走注，腎火之骨蒸煩熱，或癰疽已潰未潰，而熱毒不散，或五疸身目俱黃，而小水若淋若澀，是皆火熱鬱結所致，惟此劑能開鬱結，降痰火，並能治之。
又曰：天花粉，其性甘寒，善能治渴，從補藥而治虛渴，從涼藥而治火渴，從氣藥而治郁渴，從血藥而治煩渴，乃治渴之神藥也。

又曰：乾葛，其性辛寒，可治表渴，花粉，其性甘寒，可治里渴。
若汗下之後，亡液而作渴者，花粉不可妄投，必用人參之甘溫，以生津止渴可也。
陰虛火動，津液不能上乘而作渴者，花粉不可概施，必用知母之甘潤，以滋陰治渴可也。
又有五味子，酸斂生津，其渴自止，麥門冬潤燥生津，其渴不生，茯苓有利水活津之妙，烏梅有濟水奪津之功，是皆生津止渴之藥也。

雖然花粉乃中和之劑，其證當用人參之甘溫，而反用花粉之甘寒，必至損胃而伐陽矣。
當用乾葛之辛寒，而反用花粉之沉寒，必至引邪以入里矣。
二者辨明而用，斯無疑誤之弊矣。
但性寒而降，如脾胃虛寒作泄者勿服。

<u>集方</u>　（以下五方見《方氏本草》）：治心經火盛，舌乾口燥。
用天花粉一兩，甘草三錢，水煎服。
治肺經火盛，咽腫喉脹。
用天花粉一兩，桔梗、荊芥各三錢，甘草一錢，水煎服。

治脾經火盛，口齒牙齦腫痛。
用天花粉五錢，白芍藥、薄荷各三錢，甘草一錢，水煎服。
治肝經火盛，脅肋脹悶，遍身走注疼痛。
用天花粉五錢，牡丹皮、白芍藥、白芥子各二錢，水煎服。

治腎經火盛，骨蒸煩熱，口燥咽乾，小便淋濁。
用天花粉五錢，懷生地、菟絲子、山茱萸、牡丹皮、黃柏、知母各二錢，澤瀉一錢，水煎服。
（《方脈正脈》：）治內熱痰多咳嗽。
用天花粉一兩，杏仁、桑皮、貝母各三錢，桔梗、甘草各一錢，水煎服。

（《方脈正脈》：）治傷寒熱極煩渴。
用天花粉五錢，知母、麥門冬各三錢，內有宿食者，加枳實三錢；虛甚者，加人參三錢，甘草一錢，水煎服。
（《林機先手集方》：）治諸病煩渴。
用天花粉一兩，淡竹葉、麥門冬、知母各三錢，甘草一錢，生薑三片，水煎服。

（《方脈正宗》：）治男婦大小，不拘壯盛老弱，一切疸疾。
用天花粉一兩，茵陳五錢，水煎代茶飲。
（孟氏方：）治一切癰腫初起。
用天花粉一兩，連翹、金銀花、紫花地丁各五錢，甘草一錢，水煎服。

初起可定熱痛，膿後加白芷三錢，亦可托裡。
（《本草蒙筌》：）治偏疝痛極，服此立止如劫。
用綿袋包暖陰囊。
取天花粉一兩，以醇酒二碗浸之，自卯至午微煎滾，空中露一夜，次早低凳坐定，兩手按膝，飲下即愈，未愈再一服。

（《永類方》：）治乳癰腫硬疼痛。
用天花粉一兩，酒水各一碗，煎服漸消，亦可治乳汁不行。
（《嵇氏登壇錄》：）治折傷腫痛。
用天花粉生鮮者搗敷，重布裹之，熱除痛即止。

（崔元亮方：）治箭鏃不出。
用天花粉搗敷之，日三易自出。
（周密齊方：）治痘後目瘴。
用天花粉三錢，蛇蛻二錢，俱炒黃，為極細末，用嫩羊肝一具切開，入末藥在內，米泔水煮熟，切肝食。

倪朱謨曰：先君在粵，飲酒多日忽患泄瀉，粵人丘杏山名醫也，屢用健脾燥濕之劑，泄瀉愈甚，更用止澀之藥，其病照常不減，偶過友人薛東軒寓中有天花粉散子，彼因吐血，一醫用天花粉一味搗爛，用布袋盛取漿瀝乾，曬成白粉，用白湯調數錢，和白蜜少許，日服二次，先君過彼，口渴索茶，彼亦調一碗勸服，勉應彼意，即覺腹中爽快，是日晚不泄瀉，次早懇彼一包，計十兩餘，如彼法服之，七日泄瀉竟止。
余細思此係酒熱傷臟氣，故泄瀉也，服健脾香燥藥，故轉劇耳，宜乎甘寒天花粉之與蜂蜜也。
（《苟氏家傳》：）治驚悸不寧是心虛痰火內閉也，將成怔忡健忘，癇迷風癲之證，用加味溫膽湯。
用天花粉、黑山梔仁、竹茹、人參、酸棗仁（炒）、茯苓、當歸、生地、川貝母、半夏、陳皮、膽星、麥門冬、黃耆、白芍藥各一兩五錢（俱酒拌炒），甘草八錢，分作十劑，每劑加生薑三片，黑棗五個，水煎服。

治小兒喘嗽發熱，氣喘吐痰有血。
用天花粉、沙參各五錢，為末，每服五分，白湯調下。
<h3> - 王瓜</h3>
味苦，氣寒，無毒。

（一云有小毒，能發吐下，其名實是土瓜，王，土字之誤也。）
蘇氏曰：《月令》：四月王瓜生，即此也。
其根作土腥氣，其實似瓜也。
李氏曰：土瓜生平澤田野及籬塹牆垣，處處俱有。

四月生苗延蔓，葉如栝樓葉，但無叉缺，有毛刺。
一說葉圓如馬蹄而有尖，面青背淡，澀而不光，六、七月開單瓣五出小黃花成簇。
結子累累如彈丸，皮粗澀，生青熟黃赤，其殼徑一寸，長二寸，上微圓，下尖長，七、八月熟，殼中子色赤如螳螂頭，謂之赤雹子。
其根如大指，又生淡黃細根，三五相連，北方出者其子累累相連，大如棗形狀，稍有不同，若療黃疸，破瘀血，南者大勝也。

<h3> - 土瓜根</h3>
療黃疸，破瘀血，下蠱毒，利大小便之藥也（《日華子》）。
此藥稟清肅陰寒之氣（茹日江稿），苦寒通利，除濕熱熱毒，入血分諸病為多，故《大氏方》主治內疸熱結，瘀血內閉，蠱毒痰瘧，二便不通，及天行熱疾，酒毒石毒，鼠瘻疔癱等證，並取根及葉搗汁，少少與服，當吐下即愈。
如胃虛內寒，泄瀉少食之人戒用。

<h3> - 土瓜子</h3>
潤肺化痰，清火止血之藥也。
此藥寒潤流利，故《大氏方》稱為潤心肺，止吐血之暴熱；涼肝脾，退黃疸之久延。
<u>集方</u>（《皮心垣家抄》：）治心肺伏熱吐血衄血。

用土瓜子微炒，研細，空心服二錢，白湯送。
《皮心垣家抄》：治黃疸，胃熱久不退。
用土瓜子微炒，煎湯飲。
（《大氏方》：）治大便下血。

用土瓜仁一兩，生地黃二兩，俱炒黑，黃連五錢（焙），共為末，煉蜜丸梧子大，每服百丸，米飲下。
（《衛生秘寶》：）治痰熱頭風。
用土瓜七個，栝樓一個（炒），牛蒡子四兩（焙），共為末，每食後，茶調下二錢，忌食動風發氣等物。
（陳藏器方藥：）治瘀血作痛，不拘遍身腹脅等處，因血瘀者用。

土瓜仁連瓜皮囫圇燒存性研末，無灰酒空心服二錢。
（仲景方加減：）治經水不通，小腹滿，或經一月再見者。
用土瓜根、白芍藥、桂枝、桃仁各二兩，共為末，酒服方寸匕，日三次。
（《外臺秘方》：）治中蠱毒。

用土瓜根如指長三寸，切碎，以酒半升，浸二宿，服之即吐下蠱物。
《海上方》治結核或生項側、在頸、在臂、在身腫痛，多在皮裡膜外，是痰注不散，火氣鬱，甚則結堅硬，累累如果中核也，不須潰發，但熱散氣和，則自消矣。
用土瓜子三錢，連翹、木通、黃柏、半夏、白附子、殭蠶、南星、金銀花、白芷、天門冬各二錢，蒼耳子、瓜蔞仁、當歸、生地黃各三錢，甘草一錢，水二大碗，煎半碗服。
如延生不絕，加全蠍三個；流至兩腋，加牡蠣粉（火煅）二錢；流至下部，加牛膝、萆薢各二錢；如發潰膿血者，本方去白附子、殭蠶、南星，加黃耆、白朮、茯苓各三錢。

治頸項耳後結核三五成簇，不紅不腫，不痛不成膿者。
用土瓜子、白蒺藜、懷熟地（酒煮）、山茱萸肉、山藥、茯苓、澤瀉、牡丹皮各四兩，除地黃酒煮搗膏外，余藥俱微炒，磨為細末，煉蜜丸梧子大，每早晚各三錢，白湯下。
<h3> - 葛根</h3>
味辛甘，氣平，無毒，氣味俱薄，輕而上行，浮而微降，陽中陰也，乃陽明經本藥。

李氏曰：葛根，出江、浙、閩、廣，所在有之，有野生，有家種，鹿食九草，此其一也。
春生苗，引藤延蔓，長二三丈，取用可作絺綌，各以土地之宜，以別精粗美惡耳。
葉有三尖，如楓葉而長，面青背淡。
七月開花成穗，累累相綴，紫粉色，似豌豆花，結實似小黃豆莢，上有毛，其子綠色而扁，似梅核，生嚼有腥氣，八、九月採，之，《神農經》所謂葛谷是也。

根外紫內白，大如臂，長八九尺，以入土最深者良，五月中採根曝乾用。
陶隱居曰：出南康廬陵間最勝，多肉少筋，味甚甘美，搗汁飲，可闢暑，解瘟病大熱。
<u>葛根</u>　清風寒，淨表邪，解肌熱（《別錄》），止煩渴，瀉胃火（《開寶》）之藥也。
嘗觀發表散邪之藥（吳養元稿），其品亦多，如麻黃撥太陽營分之寒，桂枝解太陽衛分之風，防風、紫蘇散太陽在表之風寒，藁本、羌活散太陽在表之寒濕，均稱發散藥也。

而葛根之發散，亦入太陽，亦散風寒，又不同矣，非若麻、桂、蘇、防辛香溫燥發散，而又有損中氣之誤也；非若藁本、羌活發散，而又有耗營血之虞也。
此藥枝莖蔓延，統走太陽一身經絡，根長丈餘，入土最深。
又得土陰之氣，沉而且厚，故《神農經》謂起陰氣，除消渴，身大熱，明屬三陽表熱無寒之邪，能散之、清之之意也。
如傷風傷寒，溫病熱病，寒邪已去，標陽已熾，邪熱伏於肌腠之間，非表非里，又非半表裡，口燥煩渴，仍頭痛發熱者，必用葛根之甘寒，清肌退熱可也。

否則舍葛根而用辛溫，（如麻、桂、蘇、防之類，）不惟疏表過甚而元氣虛，必致多汗亡陽矣。
然而葛根之性，專在解肌，解肌而熱自退，解肌而渴自止，解肌而汗自收。
而本草諸書，又言能發汗者，非發三陽寒邪在表之汗也，又非發風濕、濕溫在經之汗也，實乃發三陽寒鬱不解，鬱極成熱之汗也。
又如太陽汗出不徹，陽氣怫鬱，其人面色緣緣正赤，躁煩不知痛之所在，短氣，更發汗則愈，宜葛根湯治之。

郁解熱除，汗出而邪自退，此所以本草諸書言能發汗者此也。
但體性陰潤（出《盧氏乘雅》），對待熱涸如寒本濕本，主氣，及寒化標陰專令者，所當避忌，世人不但目為輕淺，且以之從治嚴寒，未有不致寇至香。
江魯陶先生曰：按本草《十劑》云：輕可去實，麻黃、葛根之屬，蓋麻黃乃太陽經藥，兼入肺經，肺主皮毛，葛根乃陽明經藥，兼入脾經，脾主肌肉，二藥皆輕揚發散則一，而所入所主，迥然不同也。
盧不遠先生曰：外陽內陰，有三陰漸長，化炎熱為清涼之象。

劉默齋先生曰：甘寒清潔，凡暴吐鮮血因胃熱致血者，七劑立平，某試屢驗也。
李土材先生曰：皆在陽明一經，仲景治太陽、陽明合病，桂枝湯加麻黃、葛根，又有葛根芩連解肌湯，用以斷太陽入陽明之路，非即太陽藥也。
頭痛乃陽明中風，宜葛根蔥白湯，若太陽初病，未入陽明而頭痛者，不可便服以發之，是引邪入室也，戒之。
<u>集方</u>　（仲景方共六則：）太陽病項背強𠘧𠘧，無汗惡風者。

葛根湯主之。
用葛根二兩，桂枝、白芍、生薑各一兩，甘草五錢，麻黃一兩（去節），以水一斗，先煮葛根、麻黃，減二升，去白沫，內諸藥，煮取三升，去滓，溫服一升，覆取微汗。
太陽與陽明合病者，必自下利，葛根湯主之。
太陽與陽明合病，不下利，但嘔者，葛根加半夏湯主之，即前方加半夏。

太陽病桂枝證，醫反下之，利遂不止，脈促者，表未解也，喘而汗出者，葛根黃芩黃連湯主之。
用葛根四兩，甘草一兩，黃芩、黃連各一兩五錢，以水四升，先煮葛根，減一升，內諸藥煮取一升，去滓，分溫再服。
治數種傷寒，兼治天行時氣，發熱頭痛煩渴，脈洪者。
用葛根二兩，江西豆豉三合，生薑十片，水一升，煎半升服。

治陽明胃熱溫病，邪熱頭疼，發渴煩悶，鼻乾不得眠，如渴甚嘔甚。
用葛根、黃芩、升麻、知母、石膏、竹葉。
《全幼心鑑》：治斑疹初發壯熱，點粒未透。
用葛根、升麻、桔梗、前胡、防風各一錢，甘草五分，水煎服。

（《傷寒類要》：）治妊娠病時行熱疾，發熱煩渴。
用葛根二兩，煮湯飲。
（《全嬰要覽》：）治小兒熱疾煩渴，或泄瀉者。
用葛根一兩，煮湯頻頻服。

（《廣利方》：）治心胃熱極，吐血或衄血不止。
用葛根煮湯頻頻飲。
（《梅師方》：）治過食熱物，因下血者。
用葛根二兩，甘草五錢，綠豆一兩，煮湯飲。

（《千金方》：）治酒醉不醒。
用生葛根數兩，搗汁二升，飲即愈。
（《肘後方》：）治中諸藥毒，發狂煩悶，吐下欲死。
用葛根煮湯飲。

（《聖惠方》：）治解中鳩毒氣欲絕者。
用葛根研成粉，取半升，白湯調灌，立醒。
（《梅師方》：）治虎傷人瘡。
用生葛煮湯洗之，仍搗末，白湯調服五錢，日夜四五次，立止痛。

<h3> - 葛谷</h3>
味甘，氣平，無毒，炒研末，白湯調服二錢，止熱毒下痢極驗。
<h3> - 葛花</h3>
氣味同谷，水煮飲，專解酒毒酒積，並腸風下血。

倪朱謨曰：葛，性散而解熱鬱，能發汗，能止汗，有人病發熱頭痛身疼，無汗而渴者，汪石樵用葛根四兩，甘草二錢，防風五錢，水煎一大碗服，藥畢大汗諸證解。
有人病發熱頭痛身疼，有汗而渴者，石樵用葛根四兩，甘草三錢，桂枝五錢，黃耆一兩，水煎一大碗服，藥畢汗止身涼，頭痛身疼亦止。
又一人病白虎歷節風痛，遍身痛，且無定處，或在肩背，或在腰肋，或在臂腕，或在手指、掌前後之間，或在足指脛膝上下疼痛，遊走不定，其痛如虎咬，不時昏暈，晝夜大汗，石樵用葛根八兩，白朮三兩，水煎十餘碗，頻頻飲之，三日疾平。
此三證余在南贛目睹其病，姑記之，時癸亥季夏月也。

倪朱謨曰：西醫苟延生治時疫熱病，煩躁不寐危證，畢見用葛根數兩，煎汁頻頻灌之，漸睡而病轉安。
又治五色痢疾噤口不食，身熱脈大，勢甚危困，亦如法煎飲，積痢日止，胃口可食而安。
（《萬病回春》：）治腳汗多出方。
用乾葛一兩，白礬五錢，煎湯逐日洗腳，連洗數日，自然無汗。

<h3> - 天門冬</h3>
味苦、甘，性滯，氣寒、平，無毒，氣薄味厚，陽中之陰，沉也，降也，入手太陰、足少陰經氣分之藥也。
陶隱居曰：天門冬，生奉高山谷，今處處有之。
草之茂為虋，今俗作門，蔓茂而功用同麥門冬，故亦有門冬之稱。

蘇氏曰：喜高潔地上，春生藤蔓，大如釵股，高丈餘，葉如絲杉纖細，青勁，澀而無刺。
一種葉如茴香，尖細青疏，滑而有刺，夏生細花白色，亦有黃、紫二色者，結實在根枝之旁，其色黑褐，入伏後則無花，暗結實矣。
根科生如百部，一種一二十枚，大如手指，圓實而長，根白色，亦有黃、紫二色者。
雒中者，粗干大葉，殊不相類。

嶺南者無花有子，余無他異，以根作湯，可浣衣垢，越人呼為浣草。
七、八月採根，日曝乾，去心用。
入丸散，以酒煮搗爛配用之，今江、浙人以蜜糖蒸浸作果甚美。
<u>天門冬</u>　潤燥滋陰，降火清肺之藥也（李時珍）。

此藥稟大寒初之氣以生（楊春山稿），得地之陰精獨厚，味苦微甘，沉降之質，統理肺腎火燥為病，如肺熱葉焦，發為痿癰，吐血咳嗽，煩渴傳為腎消，骨蒸熱勞諸證，在所必需者也。
如前人有謂殺三蟲，去伏屍者，因熱極血乾而生蟲，以成伏屍者也。
有謂除偏痹，強骨髓者，因肺熱成痿，腎熱髓枯，筋槁不榮而成偏痹者也。
天門冬陰潤寒補，使燥者潤，熱者清，則三蟲可去，伏屍可除，骨髓堅強，偏痹可利矣。

然必以元虛熱勝者宜之，倘胃寒脾弱不食者，又不宜用也。
繆仲醇先生曰：若陰虛水涸，火起下焦，上炎於肺，發為痰喘咳逆者，天門冬誠為要藥。
然大寒而苦，不利脾胃陰虛之人，脾土衰弱，又以苦寒陰潤之物損其胃氣，以致泄瀉惡食，則危殆矣。
何者？後天元氣生於胃氣，五臟之氣皆因之以為盛衰者也，強則喜食而甘味，弱則惡食而不甘味，陰虛精絕之病正賴脾胃之氣強，能納能消以滋精氣，若脾胃先困，則是後天生氣之源絕矣。

丸餌雖佳，總統於食，湯液雖妙，終屬於飲，若非胃氣無損焉，能納而消之，以各歸其根，奏平定之功哉，必不得已，當以薏苡仁、白茯苓、山藥、甘草、白芍藥同用，或用麥門冬以代之可也，誤用之必泄。
盧子由先生曰：門司出入，出即生也，冬司寒令，寒即水也，合天一生水，故名天門冬。
天者，清肅為用，水者，澄湛為體，其能浣垢，亦謂得清肅澄湛之力耳。
對待染汙不潔之氣，使形骸氣血，混濁不清，致偏痹不周，遂生三蟲伏屍，為咳為血，為痰為喘，為骨蒸為癆瘵，咸相宜也。

設合寒邪，便當束置，蓋寒原屬水，法當逆治，非反佐順從之類，柔滯多脂，陰沉濡潤之物所宜。
李蘋湖先生曰：天門冬，清金降火，益水之上源，故能下通腎氣，故滋陰退熱有效。
同麥門冬，兼行手少陰，清心降火，使肺不犯邪，故止咳消痰殊功，蓋腎主津液，燥則凝而為痰，得潤劑則化，所謂治痰之本也。
<u>集方</u>　（《方脈正宗》：）治陰虛咳嗽，吐血不止，骨蒸夜熱，或成肺痿肺癰，五勞七傷，諸般虛損。

用天門冬、麥門冬各一斤，懷熟地、懷生地、鱉甲各八兩，茯苓、川貝母、山藥、沙參、人參各二兩，紫菀、牡丹皮各三兩，廣橘紅一兩，用水百廿碗，大鍋內煎，取汁廿碗，渣再煎二次，計共取汁四十碗，入砂鍋內，慢火緩緩煎至一十碗，加煉蜜八兩，龜膠四兩，收入貯淨瓷瓶內，不拘時用白湯調數茶匙服。
《方脈正宗》：治肺熱消渴。
用天門冬、麥門冬（不去心）各八兩，北五味子八錢，熬膏，加煉蜜少許收，每早晚白湯調服五六匙。
《談貞主婦科方》：治婦人骨蒸。

用天門冬、麥門冬各八兩，青篙一斤，鱉甲、北沙參、牛膝、白芍藥、地骨皮、生地、牡丹皮各四兩，熬膏，煉蜜收，早晚白湯調服五六匙。
（《方氏家抄》：）治老人大腸結燥不通。
用天門冬八兩，麥門冬、當歸、麻子仁、生地黃各四兩，熬膏，煉蜜收，每早晚白湯調服十茶匙。
（《虞氏醫家正傳》：）治諸般癰腫。

用新鮮天門冬三四兩，洗淨，搗爛，以好酒濾汁頓服，未效再服必愈。
化痰順氣開鬱，清火定喘方，古名清氣化痰丸，今本稍增減一二味。
用天門冬（湯泡去心，酒煮搗膏）、杏仁（湯泡去皮）、瓜蔞仁（去殼）、蘇子（微炒，三味俱研細）各二兩，川貝母、白茯苓、桔梗、橘紅、山楂肉、連翹、黃連（薑汁炒）、香附米（童便炒）、黃芩（酒炒）、半夏（薑製）、海石各一兩五錢，真青黛五錢，皂角二兩（去皮弦子，熬汁用），上為細末，用神麯、竹瀝打糊，和入皂角汁為丸，梧子大，每服五十丸，食後白湯下。
治一切虛損，內熱形容枯槁，四肢羸弱，飲食不進，腸胃乾澀，津液枯竭，久服補氣生血，暖胃和脾。

用天門冬（去心）、肉蓯蓉各四兩，羊肉（去筋膜皮淨）三斤，好酒十壺，三味同煮極爛，搗膏，入人參、白朮、當歸、黃耆各二兩，俱炒研末，和入為丸梧子大，每早晚服五錢酒下。
<h3> - 百部</h3>
味苦，氣寒，無毒，入手太陰經。
蘇氏曰：百部，生江、湖、淮、陝、齊魯州郡，及處處山野皆有之。

春生苗，作藤蔓，莖青肥，葉大而尖長，頗似竹葉，面青色而光，亦有細葉如茴香葉者。
其根色白，長者近尺，新鮮者亦肥實，日乾，則虛瘦無脂爾，其根多者，叢數十相連屬，如部落然，故名。
三、八月採根用。
<u>百部</u>　清痰利氣，治骨蒸勞嗽之聖藥也（李時珍）。

故《珍珠囊》云（姚斐臣稿）主肺熱上氣之咳嗽，治虛勞內灼之骨蒸。
但其味苦，氣下泄，《藥性論》主潤益肺金，其性長於殺蟲，傳屍，骨蒸勞熱，往往有蟲，故亦主之，亦天門冬之類，故皆治肺病，小兒疳熱有蟲及蛔蟲、寸白蟲、蟯蟲，皆能去之。
味專苦泄，脾虛胃弱人宜兼養脾補胃藥同用，庶不傷胃氣。
又燒煙燻樹木蛀蟲，觸煙即死，亦殺蠅蠓，《日華子》言之詳矣。

又濃煎湯洗牛、馬、貓、狗，蠅蝨即去。
又酒浸空心飲，去疥癬皮癩蟲瘡（陳藏器）。
《顧虛齋婦科方》云：百部，色白象肺，味苦入心，修長應肝，叢聚類腎，通治四臟蘊熱成勞者，一味熬膏，常服屢效。
<u>集方</u>　（《千金方》：）治男婦三十年久嗽。

用百部二十斤，搗取汁，煎如飴，加煉蜜一斤收貯，每早午晚服方寸匕，白湯過。
（錢乙方：）治小兒咳嗽。
用百部（炒）、麻黃（去節，炒）各一兩，杏仁（去油淨）五錢，共為末，煉蜜丸如龍眼核大，每服二丸，白湯下。
（《楊氏經驗方》：）洽遍身黃腫。

用新鮮百部八兩，洗淨土，掛干，搗爛罨臍上，再以糯米半升，酒煮作飯，蓋藥上以帛包住，待二日後口內作酒氣，則水從小便中出，腫自消也。
（《集簡方》：）治蝨多薰衣方。
用百部為末，燒煙爐內，以竹籠罩衣熏之，蝨自落，亦煮湯洗衣。
滋陰降火湯，治陰火動，發熱咳嗽，吐痰喘急，盜汗口乾，此方與六味丸相兼服之，大補虛勞神效。

用百部三錢，生地黃、熟地黃、天門冬、麥門冬、知母、川貝母、白朮、白芍藥、茯苓、黃耆、地骨皮各一錢五分，水煎服。
骨蒸夜熱，加鱉甲三錢；盜汗不止，加炒酸棗仁二錢，倍黃耆；咳嗽痰多喘急，加沙參、人參各二錢；痰中帶血，加真阿膠二錢，倍熟地黃；咽喉癢或作痛，加桔梗、桑白皮，倍貝母；夢泄遺精，加山藥、芡實各五錢，牛膝二錢；小便淋濁，加車前子、萆薢各二錢；大便不結實，加炒山藥、炒扁豆各五錢。
治久嗽不己，咳吐痰涎，重亡津液，漸成肺痿，下午發熱，鼻塞項強，胸脅脹滿，臥則偏左，其嗽少止，偏右嗽必連發，甚則喘急，病必危殆，速宜百部湯主之。
用百部、薏苡仁、百合、麥門冬各三錢，桑白皮、白茯苓、沙參、黃耆、地骨皮各一錢五分，水煎服。

<h3> - 何首烏</h3>
味苦、澀，氣溫，有微毒，入通於肝，外合於風，升也，陽也，入足厥陰、足少陰經。
蘇氏曰：此藥歷古本草向未採入，於唐高宗養生集中始用。
因順州南河縣一何姓者，偶入山，見兩藤夜交，便即採食，其人素嘗衰弱多底，羸瘦不堪，發黃面槁，食此鬚髮轉黑，神采精明，故有何首烏之稱。

今在處有之，但海內外深山皆有。
春生苗，延蔓附牆崖而生，莖紫色如木藁狀，葉似薯蕷葉，有光澤，單生不相對，其藤夜合晝疏，良秋間開黃白色花，結子有稜似蕎麥，雜小如粟粒，秋冬取根，小者似連珠，色分赤白，古云赤雄白雌也。
其草甚多，但取根之大者，又不多得耳。
在地五十年者如拳大，號山奴，服之一年，發髭青黑，百年者如碗大，號山哥，服之一年面顏紅悅，百五十年者如盆大，號山伯，服之一年，齒落更生，二百年者如一斗栲栳大，號山翁，服之一年，面如童子，行及奔馬，三百年者，如三斗栲栳大，號山精，或似烏獸山嶽之狀，此純陽之體，服之一年，成地仙也。

李氏曰：凡諸名山深谷產者，堅大而佳，採時洗去土淨，用竹刀刮去皮，石臼內木杵搗碎，用黑豆減半，拌勻，酒潤三日，乘日曬乾，甑上蒸一次，曬一次，酒潤一次，計九次，去其腥氣入藥用。
倪朱謨曰：以上諸說，具見諸家本草，有人依法修制，信服有年，亦未見其確驗。
但生子延壽之說，似屬荒唐，姑集此，惟聽高明用舍何如耳。
<u>何首烏</u>　固精斂氣，截瘧止痢之藥也（《開寶》）。

此藥味極苦澀（葛小溪稿），生用氣寒，性斂有毒，制熟氣溫，無毒，前人稱為補精益血，種嗣延年，又不可盡信其說。
但觀《開寶方》所云治瘰癧，消癰腫，滅五痔（氣、血、毒、蟲、濕五痔，）去頭面熱瘡，蘇腿足軟風，其作用非補益可知矣。
惟其性善收澀，其精滑者可固，痢泄者可止，久瘧虛氣散漫者可截，此亦莫非意擬之辭耳。
倘屬元陽不固而精遺，中氣衰陷而泄痢，脾元困疲而瘧發不已，此三證自當以甘溫培養之劑治之，又不必假此苦澀腥劣，寒毒損胃之物所取效也。

陳月坡先生曰：按何首烏藥中之草類也，野生窮崖幽谷，小者如茄，大者如拳，五十年氣足可採，取時洗淨土氣，或切片，或搗碎，用黑豆和酒拌蒸九次，取其性氣收澀。
凡精血漏泄之證，有養腎秘精之功，可保無遺泄之患，雖然，又不藉此一物之力，必配大劑參、耆、歸、地、枸杞、山茱萸、山藥、金櫻子輩，共濟成功。
若沾沾以一拳如許，何首烏之力而服至一年，烏須黑髮，返老還童，不亦過談乎。
再推而進之，百年如碗大，百五十年如栲栳大，二百年如斗大之說，服之即成地仙，而人見其五十年僅大如拳矣，或有大如碗，大如栲栳，大如斗者，即以百年、百五十年，以至二百、三百年計之，不過懸斷之辭耳。

不知此藥得深山靈氣而生，所生甚廣，求其大如碗，又不易耳，雖然，大如碗者不易，此積百歲方成故也，大如碗者不易，而每見有大如栲栳，大如斗者，又何以得耶？抑又有說也，大如碗者積百歲而成，大如栲栳，大如斗者，可五年而完也。
何也？積百歲者得山林地氣漸長而成，可服食者也，見五年而即完，如栲栳，如斗大者，得蟒毒、蛇毒之氣，驟結而成，不可服食者也。
又不逾年，必自腐爛，誤食之，必致中急疾而死，施藥與受藥者當自慎重可也。
或又一說，何首烏初十年如彈，如慄，五十年如拳，百年如碗，力足矣，百年外不復發，苗根漸腐環，如山間偶得，如栲栳大，斗大者，苗葉藤莖酷似何首烏，實非何首烏也。

數年漸長大如斗，不及十年隨腐爛，不可服食，名為宕芋，何首烏之於宕芋，如黃精之於鉤吻，石龍芮之於天灸，青葙子之於雞冠子等類，良毒異殊，苗葉形實初難別也。
再接比較僻植窮谷，日受山林酷厲之氣最深，歲愈久則毒愈劇，前人雖有多服延齡種子之說，實未必然，屢有服此而後得急疾至死，而人不能識，不能醫者，皆服此藥之毒而不覺也。
觀其氣之腥惡，味之慘烈，原非甘溫和平之品，制非丸次。
勿寢其毒，非黑豆勿殺其勢，一近鐵器其毒愈酷，凡食物血肉之類忌鐵器者惟烹蛇則有之要之前文所云，積受蟒蛇毒厲之氣而成者，或非虛語乎，知生之士，毋為方外小人所惑也。

<u>集方</u>　治瘰癧延蔓，寒熱羸瘦，乃肝鬱火鬱久不治成勞也。
用何首烏（如拳大者）一斤去皮，如前法制，配夏枯草四兩，當歸、土貝母、香附各三兩，川芎一兩，共為末，煉蜜丸每早晚各服三錢。
以下八方俱見《陳上池經驗方脈》：治時行火癤或癰疽流發，遍身十數者。
用何首烏（生搗）十兩，紫花地丁、金銀花各三兩，甘草一兩，陳皮五錢，白芷八錢，分作十劑，水煎服。

治五痔攻痛。
用何首烏（照前九制過）四兩，氣痔加人參、白朮、烏藥，血痔加當歸、生地、黃柏，蟲痔加使君子，濕痔加蒼朮、厚朴、龍膽草，四種每味各加三錢，惟毒痔加土茯苓八兩，打碎，炒燥，俱浸酒，每早晚隨量飲。
治頭面風熱，生瘡疹痱並䵟𪒟諸疾。
用何首烏（照前九制過）一味，浸酒飲。

治瘧邪在陰分久不愈。
用何首烏一兩，鱉甲（炙）、牛膝、陳皮、青皮各四錢，當歸、白朮各三錢，虛甚加人參三錢，水煎服。
治四肢骨軟風疾。
用何首烏一斤（照前九制過），川烏二兩（童便浸炒），草烏三錢（酒洗炒），川萆薢、枸杞子各八兩，為末，煉蜜作丸，早晚服三錢，或浸酒蒸一日，每日早晚隨量飲亦可。

治大風癩疾。
用何首烏一斤（照前九製法用），胡麻八兩（去皮），蘄蛇一條，俱為末，每服五錢，白湯調服。
治疥癬滿身。
用何首烏一斤連皮生搗碎，每日用四兩，生艾葉一兩，共煎湯洗浴，漸退。

治中蠱毒。
用生鮮何首烏連皮搗爛，和白湯一碗絞汁，一氣飲，即吐立解。
七寶美髯丹，烏鬚髮，壯筋骨，固精氣，續嗣延年。
用赤白何首烏各一斤一個，用黑豆二升，淘淨，共入米泔水浸一日，將何首烏磁瓦刮去皮，切作薄片，同黑豆拌勻，以砂鍋盛湯，木甑鋪豆，與何首烏片蒸之，俟豆熟取出，揀去豆，將何首烏曬乾，再用黑豆二升淘淨，同曬乾首烏片同蒸，如此九次，豆揀出，俱不用，將首烏片石臼內搗爛聽用。

白茯苓二斤，去皮為末，用人乳五碗拌勻，曬乾，牛膝、菟絲子、當歸身、枸杞子各八兩，俱酒拌炒，補骨脂四兩，以黑芝麻拌炒，並忌鐵器，俱入石臼內搗為細末，煉蜜丸彈子大，每早午晚各食前干嚼化，湯酒任送。
治小兒龜背。
用何首烏生搗為末，用酒調敷背高處，久久自平。
<h3> - 萆薢</h3>

味苦，氣平，無毒，陽中之陰，降也，入足陽明、少陰、厥陰經。
《別錄》曰：萆薢，生真定山谷，及河、峽、汴東、荊、蜀諸郡皆有之。
蘇氏曰：作蔓生苗，葉俱青，葉有三叉，似山薯葉，又似綠豆葉，花有紅、黃、白數種，亦有無花，結白子者。
根色黃白多節，三指許大，大如商陸，莖有刺者根白實，莖無刺者根虛軟，軟者入藥最佳。

李氏曰：今成德軍所產一種葉似蕎麥，子有三稜，根似山薯而體硬，又與菝葜少異，凡收採混真。
蓋菝葜根作塊赤黃，草薢根細長淺白。
今市肆嘗以土茯苓切片，偽充萆薢，又以萆薢偽充為狗脊。
修治：不拘時月，採根切片，曝乾用。

<u>萆薢</u>　驅風濕，活血氣，蘇痹蹶之藥也（朱丹溪）。
善治足三陰經風寒濕熱之氣（陳月坡稿），以致腰背痛強，四肢痿痹，骨節拘攣，通身五緩五急諸證，及腳氣腫痛重墜難行，或腸風臟毒，血色紅黯，或白帶白濁，精滑淋漓，或周身惡瘡，延蔓不已，凡一切風濕穢毒留滯之疾。
此藥去濁分清，活利血氣，並能治之。
顧萆薢之名，宜於身之下部，更宜於痹閉不通之疾也。

若下部無濕疾，陰虛火熾，溺有餘瀝，莖中作痛，並腎虛腰痛，此真陰不足之候也，並不宜服。
王紹隆先生曰：天地解而雷雨作，雷雨作而百果草木皆甲折，萌櫱自內，解孚從外也。
萆薢主經脈勁強於外（指痿痹拘攣之疾，）致關機失利於內（指濁帶淋漩之疾。）
分理陽明濕熱流入下焦，客於肝腎諸證，力能解而通之。

王自薇先生曰：小便頻數，莖中澀痛，其原有二，如房勞過多，精道虛竭而然者，以知柏地黃湯加麥冬、甘草治之，如強忍欲事，情郁不發，敗精瘀腐，壅結精道而然者。
以萆薢一兩，煎飲立安。
<u>集方</u>　（方龍潭共三方：）治風寒濕熱之氣，病腰背痛強，足膝痹軟，或腰背痹軟，足膝痛強。
用真川萆薢一斤，杜仲、蒼朮、枸杞子、黃柏各四兩，俱酒洗，炒研為末，每旦白湯調服三錢。

治通身筋脈五緩（緩，弛懈無力，即今之痿疾也，）五急（急，拘攣不舒，即今之痹疾也。）
四肢不能舉動。
用萆薢一斤（酒洗炒），黃柏（鹽水炒）、白朮（土拌炒）、薑黃（童便拌炒）各四兩，俱研為末，每旦服四錢，白湯調服，如胃強能食者，加藏靈仙（酒炒）四兩，為末和入。
治腳氣腫痛，不能動履，不論寒熱虛實，久病暴發皆可。

用萆薢五錢，黃柏、蒼朮⾀牛膝、木瓜、豬苓、澤瀉、檳榔各二錢，水二大碗，煎一碗，每日食前服一劑。
（孫尚方：）治腸風臟毒，血色或紅或黯。
用川萆薢、貫仲各一兩，柿餅一個，蒼朮五錢，水煎，食前服。
（《方脈正宗》四方：）治男子白濁，婦人白帶久不愈。

用萆薢三錢，金櫻子五錢，白朮、蒼朮各二錢，甘草一錢。
如白帶，本方加當歸、川芎各二錢；如白濁，本方加淡竹葉、牛膝各二錢，水煎，食前服。
治遺精夢泄。
用萆薢子、金櫻子、龍骨（煅）、牡蠣（煅）各五錢，共研末和勻，每早服三錢，白湯送。

治通身惡瘡。
用萆薢四兩，紫花地丁三兩，半枝蓮、連翹、甘菊花、荊芥、生地黃各二兩，蒸酒飲。
治白濁頻數，漩出稠濁，澄下如膏，或龜頭浸漬濕爛，乃真元不足，下焦虛寒。
用萆薢五錢，石菖蒲、益智仁各三錢，烏藥一錢，食鹽五分，水煎服。

<h3> - 土茯苓</h3>
味甘、淡，氣平，無毒。
李氏曰：土茯苓，生楚、蜀、閩、浙山箐及海畔山谷中。
蔓生如蒪專，莖有細點，葉類竹闊大，厚而且滑，又如瑞香花葉而長，有五六寸。

其根狀如菝葜而圓，小者如雞鴨子，大者如拳，連綴而生，即零者遠不及尺，皮似茯苓，色有赤、白，肉似芋薯，味甘兼澀，亦可生啖，入藥以色白者為佳。
又按《東山經》云：鼓證山前有奇草焉，名曰榮莫，飢可充谷。
其葉如柳如竹，其根如卵如拳，食之已風，並療筋攣，惡毒內注，用斯乃安，恐即此也。
<u>土茯苓</u>　去風濕，利關節，治拘攣骨痛，解惡瘡結毒之藥也（李時珍）。

陳氏《救荒本草》（江春野稿）言能代谷不飢，健脾胃，壯筋力，止泄瀉者，因氣味甘平，而無消伐之性也。
李氏方又言能蠲結毒，解內注汞粉藥氣者，因味甘兼淡，淡能利竅，淡能發留結，淡能泄陳垢耳，故惡瘡有服水銀、輕粉，外雖光潔，內注筋骨，久而破爛復潰致成廢疾，以此熬汁，屢服數月，不惟積毒漸消，且得補益之力。
薛立齋先生曰：楊梅瘡古方不載，正德間起於嶺表，傳及四方，蓋嶺表風土炎熱，嵐瘴熏蒸，男女淫穢濕熱之邪，積蓄既深，發為毒瘡，互相傳染，然皆淫邪之人病之，其證多屬厥陰、陽明二經，而兼乎他經，邪之所在則先發出，蓋相火屬於厥陰，肌肉屬於陽明，如兼少陰、太陰則發咽喉，兼太陽、少陽則發頭耳也，醫用輕粉、銀硃劫劑，五七日即愈。
蓋水銀性走而不守，加以鹽礬升為輕粉，銀硃其性燥烈，善逐痰涎，痰涎被劫，隨火上升，從喉頰齒縫而出，故瘡即干痿而愈。

然毒氣竄入經絡筋骨之間，莫之能出，涎乃脾之液，痰涎既去，血液衰涸，筋失所養，營衛不從，變為筋骨攣痛，發為癰毒瘠漏，久則生蟲，為癬，為癩，《內經》所謂濕氣害人皮肉筋骨者也。
土茯苓，甘淡而平，為陽明本藥，能健脾胃，去風濕，風濕既去，則營衛從而筋脈柔，肌肉實而拘攣、癰漏愈矣。
初病服之不效者，火盛而濕方郁也。
此藥長於去濕，不能去熱，病久則熱衰氣耗，而濕鬱為多故也。

李瀕湖《綱目》有搜風解毒湯治楊梅瘡，病深者月餘，淺者半月即愈，服輕粉藥筋骨攣痛，癱瘓不能動履者，服之亦效。
其方用土茯苓一兩，薏苡仁、金銀花、防風、木瓜、木通、白鮮皮各五分，皂莢子四分，氣虛加人參七分，血虛加當歸七分，水二大碗，煎飲，日三服，惟忌飲茶及牛、羊、雞、鵝、魚肉、燒酒、面、房勞，蓋秘方也。
<u>集方</u>　《外科發揮》：治楊梅瘡因服輕粉致傷內臟氣血，筋骨疼痛，久而積爛成癰，筋攣潰漏，連年累月，至於終身成廢疾者。
用土茯苓二兩，有熱加川連、連翹、花粉，氣虛加四君子，血虛加四物湯，水煎代茶，月餘即安。

（姜月峰方：）治瘰癧潰爛。
用土茯苓切片，水煎服，或入粥內食之，須久食為妙。
（《廣筆記》：）治頭風神方。
用土茯苓一斤，金銀花三兩，蔓荊子一兩二錢，玄參、防風、天麻、辛荑、川芎、芽茶各一兩，黑豆三百粒，分作五帖，每帖用河水二碗，煎八分，食後服。

<h3> - 白蘞</h3>
味苦、甘，氣平，微寒，無毒。
寇氏曰：白蘞，服食方少用，惟斂瘡方作散藥敷摻多用之，故名。
蘇氏曰：生衡山山谷，今江淮及荊、襄、懷、孟、商、齊諸州皆有之。

二月生苗，多在林中，作蔓赤節，葉小如桑，五月開花，七月結實，根如雞、鴨卵而稍長，三五同窠，皮黑肉白。
八月採根，洗淨切片，以竹條穿，日乾用。
又一種赤斂，花實功用少別，但內外俱赤也。
<u>白蘞</u>　斂瘡口，拔療毒之藥也（《蜀本草》）。

此藥甘苦寒平（姜月峰稿），故前古主癰腫疽瘡，散結止痛，未膿可消，已膿可拔，膿儘可斂。
又治女子陰中腫痛，帶下赤白，總屬營氣不和，血分有熱者，咸宜用之，敷貼服食，因病製作可也。
<u>集方</u>　（陶隱居方：）治發背癰毒，療瘡初起。
用白蘞研細末，水調敷上。

（陶隱居方：）治面鼻酒皶。
用白蘞、白石脂、杏仁各五錢，為末，雞子清調搽，旦洗去。
（談氏方：）治凍耳成瘡。
用白蘞四分，杏仁霜一分，黃柏末二分，共為末，蜜和敷耳。

（《外臺》方：）治湯火灼爛。
用白蘞末，敷上即收。
（《外臺》方：）治女子陰中腫痛。
用白蘞為細要，敷內外。

（《瑞竹堂方》：）治諸瘡不斂口。
以白蘞末敷之，即收。
<h3> - 山豆根</h3>
味苦，氣寒，無毒。

蘇氏曰：山豆根，出劍南宜州、果州及廣西忠州、萬州。
莖蔓如大豆，葉青翠，經冬不凋。
今廣南一種，如小槐，高尺許，石鼠啖其根，捕取者收其腸胃暴乾，用以解毒攻熱甚效，不識果然否？
<u>山豆根</u>　通咽喉，下結熱（蘇頌），解蠱毒（《開寶》）之藥也。

此藥苦寒清肅（朱正泉稿），得降下之令，善除肺胃鬱熱，如咽喉腫痹不通，小兒丹毒熱腫，婦人血氣腹脹，及痢疾赤白，急黃疸證。
又療熱厥心痛，天行熱疹，五疳五痔（李時珍），凡一切暴感熱疾，涼而解毒，表裡上下，無不宜之。
但苦寒多泄，凡脾胃虛冷者勿服。
<u>集方</u>　（楊清叟方：）治喉風急證，牙關緊閉，水穀不下。

用山豆根、白藥子各等分，水煎噙之，嚥下二三口即愈。
（《聖惠方》共四首：）治中蠱毒。
用山豆根和白湯研服少許，未淨再服，已禁聲音者亦愈。
治小兒丹毒赤腫。

以山豆根水磨，擦患處。
治女人血氣熱鬱成腹脹者。
用山豆根同木香，白湯磨服。
治水蠱腹大有聲，麵皮色黑者。

用山豆根同烏藥，白湯磨服。
（《備急方》：）治赤白痢疾。
用山豆根五錢，川黃連二錢，共為末，蜜丸梧子大，每服一錢，白湯下。
（《方脈正宗》共四方：）治五般急黃。

用山豆根為末，白湯調服二錢，兼蠱氣者，以酒調下。
治熱厥心痛。
以山豆根白湯磨服少許。
治小兒五種熱疳。

以山豆根為末，每服三分，白湯調服。
治血熱痔痛。
用山豆根冷水磨服。
<h3> - 黃藥子</h3>

味極苦，氣寒，無毒，稟天地清寒之氣而生。
蘇氏曰：黃藥子，原出嶺南，今夔、陝、州郡及明越、秦隴山中亦有之，以忠從、萬州者緊重為勝，他處輕虛不甚佳。
莖生高三四尺，柔而有節，似藤非藤。
根及莖葉大如拳，長二三寸，其根長尺許，大者圍二三寸，外褐內黃，亦有黃赤色者。

一說其根濕時色紅，暴乾色黃，有人擣其根，入染籃缸中，云易變色也。
七月開白色花，其肉味酸，其核仁即黃藥之實。
一說黃藥冬枯春生，開碎白花，無實。
<u>黃藥子</u>　降火涼血，解毒消瘦之藥也（《唐本草》）。

凡惡毒腫瘡，喉痹結熱等疾，並惡蛇、毒犬咬傷，研末，湯調服之，並塗敷患處最效。
治馬病心肺熱疾，水煎服特靈。
大方科服食湯液中今鮮用此，此物苦寒疏散，凡病血熱吐衄等證，古人曾有用之，若脾胃素弱，易於作泄者禁用。
王起凡先生曰：黃藥子解毒涼血最驗，古人於外科血證兩方嘗用，今人不復用者，因久服有脫髮之虞，知其為涼血散血明矣，故能療牛馬心肺熱疾云。

<u>集方</u>　《斗門方》：治人忽生癭疾一二年者。
以萬州黃藥子八兩，須緊重者為上，如輕虛即是他處出者，力慢，用須加倍，取無灰酒一斗，投藥入中，封固瓶口，以糠火煨一復時，取起，待酒冷，乃開瓶，時時飲一二杯，不令絕酒氣，經三五日，把鏡照看，覺消小即停飲，不爾，令人項細也，其驗如神。
（《聖惠方》：）治吐血不止。
用黃藥子一兩，水煎服。

（《聖惠方》：）治天泡毒瘡。
用黃藥子為末搽之。
（《聖惠方》：）治蠱毒。
搗汁飲，即吐出。

<h3> - 白藥子</h3>
味苦、辛，氣寒，無毒。
蘇氏曰：白藥子，出原州。
三月生苗，四月抽赤莖，葉似苦苣，蔓似壺蘆，六月開白色花，八月結子如瓜蔞，九月葉落，今四川夔施合州、江西嶺甫亦有。

一種葉似烏柏，子如綠豆，至六月變赤色。
修治：九月採根，洗淨，切片，日乾，根皮黃色者多。
<u>白藥子</u>　涼血散血，解熱毒，消喉痹之藥也（《開寶》）。
《唐本草》主金瘡（《眉風寰集》），生肌肉。

《藥性論》又主喉中熱塞，噎痹不通，咽中腫痛。
《日華子》又主吐血、衄血不止。
詳味諸書，所主皆解熱散結之功，則其為清寒之用明矣。
如脾虛作瀉，胃弱少食者切勿沾唇。

<u>集方</u>　（《聖惠方》：）治吐血、衄血不止。
用白藥子一兩，紅棗肉減半，俱火燒存性為末，糯米湯調服二錢。
（《聖惠方》：）治咽喉腫痛，熱塞不通。
用白藥子一兩，朴硝五錢，共為末，每用少許，吹入喉內。

（《直指方》：）治一切疳眼，赤爛生翳。
用白藥子一兩，甘草五錢，共為末，豬肝一具，剖開摻藥末五錢，煮熟食之。
（《圖經本草》：）治癰腫不散。
用生鮮白藥根搗貼，干即易之，無生鮮者研末，水和貼。

（《聖濟錄》：）治一切天行熱病並瘴瘧。
取白藥（研如曲）二錢，用滾湯一碗，空腹調服，便仰臥一食頃，候心頭悶亂或噁心，腹內如車鳴刺痛，良久當有吐利數行勿怪，欲服藥時先煮稀粥待冷，若吐利過度，即吃冷粥一碗止之，不爾即困人。
（《聖濟錄》：）治諸骨哽咽。
用白藥煎米醋細嚥，在上即吐出，在下即瀉出。

<h3> - 威靈仙</h3>
味苦、辛、咸，氣溫，無毒，可升可降，陰中陽也，入太陽經。
馬氏曰：威靈仙，出上洛山及華山平澤，今陝西、河東、河北、汴東、江湖州郡皆有，生處不聞水聲者良。
生先眾草，初起作蔓，莖如釵股，有四稜，葉如楊柳，有層疊，每層計有六七葉，環列如車輪。

七月開花六出，淺紫色，或碧白色，作穗似蘭臺子，亦有似菊花頭者，實青色。
根稠密多，須似谷，歲必敗朽，次年旁引生苗，年久轉茂。
一根叢須數百條，長二尺許，九月採根，濕時色黃黑，干時色深黑，俗呼鐵腳威靈仙是也。
別有一種，根鬚都酷肖，根色黃或白者，並不堪用。

<u>威靈仙</u>　主風濕痰飲之疾，通行十二經之藥也（《開寶》）。
治中風不語（沈孔庭稿），手足頑痹，口眼喎斜，及筋骨痛風，腰膝冷疼，胻腂痠痛，癘風酷毒，皮膚風癢，腎臟風壅，頭風眩暈，腦漏流涕（《日華》），傷寒瘴氣，憎寒壯熱，黃疸黑疸，冷熱氣脹，胃痛膈氣。
膀胱宿膿宿垢，惡水氣利，腳氣痔疾（《開寶》），瘰癧疥癬，婦人月閉，氣血衝心，產後惡露不行，及大人暗風癇風，癲狂心風，小兒胎風臍風等證（東垣），並皆治之。
大抵此劑宣行五臟，通利經絡，其性好走，亦可橫行直往，追逐風濕邪氣，蕩除痰涎冷積，神功特奏。

若多服，疏人真氣，凡病血虛生風，或氣虛生痰，脾虛不運，氣留生濕、生痰、生飲者，咸宜禁之。
倘不得已，必需用者，倍加參、耆、歸、術，庶幾乎。
李瀕湖先生曰：威，言其性猛也，靈仙，言其功神也，去風逐痰，行氣利水，朝用而夕行者也，故主久疲宿冷之痼疾。
神壯氣強者，藉此便成大丹，倘元神稍頓，作此必有終凶之咎。

<u>集方</u>　（蘇氏方：）治中風不語，手足頑痹，口眼喎斜。
用威靈仙（酒浸，九浸，九蒸，九曬）八兩，於白朮、人參、黃耆、枸杞子、天麻、膽星各三兩，俱焙燥，研為末，煉蜜丸梧子大，每服五錢，白湯送。
（蘇氏方：）治筋骨痛風，或腰冷痛，胻腂痠疼。
用威靈仙（製法如前）五兩，枸杞子、牛膝、杜仲、萆薢、木瓜、虎骨、當歸各四兩，薑黃二錢，川附子五錢（童便制），羌獨活（酒炒）一兩，共研末，煉蜜丸梧子大，每早服五錢，酒下。

（蘇氏方：）治癘風酷毒，皮膚風癢，及腎臟風壅等疾。
用威靈八兩（製法如前），胡麻子、浮萍（曬乾）、皂角刺尖、白蒺藜各六兩，烏梢蛇一條，前藥俱制炒為末，將蛇去腸肚淨，露天煮熟，拌藥末為丸，如黍粒大，每早服五錢，白湯下。
（蘇氏方：）治頭風眩暈，並腦漏流涕，用威靈仙四兩（製法如前），白芷、辛夷各一兩，白朮、枸杞子、甘菊花各二兩，共為末，每早晚各食後服三錢，白湯調下。
（林氏方：）治傷寒瘴氣，憎寒壯熱。

用威靈仙（酒炒過）、紫蘇葉各五錢，蔥頭五莖，水煎服。
（林氏方：）治黑疸黃疸，冷熱氣脹。
用威靈仙（製法如前）為末，水發為丸如綠豆大，每服二錢，平明白湯送，微利惡物積滯漸效。
（唐氏方：）治胃痛膈氣，有停飲者。

用威靈仙（製法如前），醋一鍾，蜜一鍾，水一鍾，煎七分服之，吐出宿飢痰涎愈。
（方龍潭：）治膀胱有宿膿宿垢，惡水氣利。
用威靈仙一兩（製法如前），水煎服。
（《千金方》：）治腳氣入腹，脹悶喘急。

用威靈仙（製法如前）為末，每服二錢，酒下，痛減一分，則藥亦減一分。
（《外科精義》：）治痔瘡腫痛。
用威靈仙二兩，水七升，煎湯，先熏後洗，冷再溫之。
（《外科精義》：）治瘰癧結核。

用威靈仙四兩（製法如前），密陀僧一兩（火煅過），斑蝥三十個（去頭翅），共為末，水發為丸如黍米大，每早晚食後服百丸，白湯下。
（《方脈正宗》：）治男婦大小人疥癬，經年不愈。
以威靈仙三兩（製法如前），白朮二兩，浸酒五壺，蒸一夜，每日隨時隨量飲。
（《方脈正宗》：）治婦人經閉不行，併產後惡露停阻。

用威靈仙四錢（製法如前），官桂、木香、細辛、桃仁（去皮）、牡丹皮、玄胡索（醋炒）、五靈脂（濾去砂石）各三錢，共為極細末，每服三錢，早晚用砂糖、酒調送。
（《方脈正宗》：）治痰迷心絡，人事昏塞，語言模糊，視聽俱廢，飲食不進，大小不知，自遺不覺，病名暗風。
用威靈仙五錢，白朮三錢，當歸、半夏各二錢，豬牙皂角、石菖蒲各一錢，共為末，每服三錢，五更生薑湯調服。
如卒時昏倒，口吐涎沫，逾時即醒，病名癇風。

如逾垣上屋，罵罯不避親疏，毀廢物件，甚至裸體披髮，晝夜狂妄，病名狂風，一併皆治。
如小兒胎風臍風，每用二分或三分，用燈心湯調送。
（《外科全集》：）治患楊梅瘡，服輕粉毒藥，年久不愈者。
用威靈仙三斤（製法如前），好酒十壺，封煮三炷香取起，逐日飲之，以愈為度。

（《衛生方》：）治破傷風。
用威靈仙一兩（為末），獨頭蒜二個，香油三錢，同搗爛，熱酒沖服，汗出即愈。
<h3> - 茜草根</h3>
味苦，氣寒，無毒。

稟土木之氣而兼得天令少陽之氣以生者也。
《別錄》曰：茜草根，出喬山山谷，即今染絳草也。
東地諸處雖有而少，不如西出者多。
詩云：茹藘在阪，即此是也。

今圃人亦作畦種蒔，獲利殊厚。
季冬生苗，蔓延數丈，方莖中空，外有細刺，數寸作節，每節五葉似棗葉，頭尖下闊。
七月開花，結實如小椒，中有細子。
以八月採根，銅刀切，日乾用，忌鐵器。

外一種，赤柳草根，形狀相似，只是味酸澀為別，誤服，令人患內瘴，速服甘草湯其毒即解。
<u>茜草根</u>　散血行瘀（韓保昇），兼去痹痛之藥也（《別錄》）。
《蜀本草》治吐血衄血（《計日聞抄》），產後血暈，及跌撲瘀血，能散血而行血也。
《別錄》治痿蹶腳氣，及骨節風痛，能疏痹而通經脈也。

其色赤，入營分，味苦，入心經，氣寒，能涼血散血而因血由熱結也，故時人稱為行血甚捷。
前人又言治黃疸，疸者，濕與熱搏滯於血分，惟其散血行血，則濕熱亦行，而疸病自退矣。
李氏又言治痛風，解瘡癤，亦是此意。
但其氣性寒燥，風濕成痹，得寒燥而開；濕熱成疸，得寒燥而散；瘀血吐衄，得寒燥而止，故每用取效。

若三證有屬精虛血少者，脾虛胃弱者，陰虛火勝者，俱禁用之。
沈則施先生曰：紅花、丹參、牡丹皮、赤芍藥，皆屬血藥，咸以色命名也。
茜草色赤甚於四種，不曰赤草、紅草而曰茜草者，正見古大命名深有取義，所云茜者，從草從西，取西方金氣，入通於肺，止吐衄暴血，由於肺病，獨擅其能，他如痹、疸、跌撲諸疾咸治者，實取行散瘀血之功，推廣其意云。
<u>集方</u>　（周氏方：）治吐血暴出不止。

用茜草根二兩，搗末，每早晚各服二錢，水煎服。
（《本事方》：）治衄血暴出不止。
用茜草根、生艾葉各一兩（為細末），烏梅肉三錢，搗勻，煉蜜丸梧子大，每服三錢，白湯下，水煎服亦可。
（唐瑤方：）治婦人五旬後復行經。

用茜草根、生地黃各一兩，側柏葉、黃芩各五錢，分作五帖，每帖水二碗，煎八分服。
（《方脈正宗》共四方：）治跌撲瘀血。
用茜草根一兩，紅花、桃仁各五錢，分作三劑服。
治腳氣併骨節風痛，因血熱者。

用茜草根一兩，木瓜、牛膝、羌活各五錢，水煎服。
治黃疸。
用茜草根，水煎代茶飲，漸退。
治女子經閉不通。

用茜草根一兩，酒煎服之，一日即通。
（陳延之方：）治中蠱毒，吐下血如豬肝。
用茜草根三兩，水二升，煮汁飲立解。
倪朱謨曰：茜草治血能行能止，余嘗用酒製則行，醋炒則止，活血氣，疏經絡，治血鬱、血痹諸證最妙，無損血氣也，配歸、芍用，大能有益婦人。

<h3> - 防己</h3>
味苦、辛，氣寒，無毒，陰也，降也，泄也，急方通劑也。
蘇氏曰：防己，生黔中宜都建平，以漢中者為勝，故方書多稱漢防己也。
李氏曰：其莖如葛蔓延，其莖梗香而且嫩，苗葉酷類牽牛，折其莖一頭吹之，氣從中貫出。

其根外白內黃，中心有黃黑紋暈如車輻解者良。
若他處木強不柔，有黑點者不堪用。
外有一種，根作腥氣而皮皺，上有丁足子者，名木防己，性稍峻烈，不任用，而張仲景方治傷寒有增減木防己湯，孫真人治遺尿小便澀亦有三物木防己湯，思此雖不及漢中，然隨病制宜，又非可棄也。
又陳氏曰：漢木二防己，即是根苗為名，不知是否。

<u>防己</u>　祛風利濕（張元素），分決十二經水氣之藥也（《別錄》）。
故時方療水腫（《耿長生抄》），除腳氣，推為首劑。
如前人之治溫瘧寒熱（《本經》），肺閉喘嗽，肢節痛風，膀胱水畜二便不通（甄權），及瘑疥蟲癬等疾，凡屬風濕、水濕、濕熱、濕痰為病在下者，靡不奏效。
然其性燥而不淳，多降下，善泄善走，長於除濕，治下焦腰下至足之疾，如飲食勞倦，脾胃衰薄，元氣穀氣已虧，陰虛內熱，真元不足，自汗盜汗，口苦舌乾，腎虛小水不利，脾虛作腫，肺虛喘嗽，及胎前產後，雖有下焦濕熱之證，慎毋輕用。

東垣老人曰：按本草《十劑》云：通可去滯，通草、防己之屬，夫防己大苦寒，能瀉血中濕熱，通其滯塞，亦能行大腸，通小腸，泄陰瀉陽之藥，比之於人，則險而健者也。
幸災樂禍，能首為亂階，然善用之，亦可敵凶突險，此瞑眩之藥也。
故聖人存而不廢，大抵聞其臭則可惡，下咽則令人身心煩亂，飲食減少。
至於十二經有濕，壅塞不通，及下注腳氣，暨膀胱積熱，非此藥不可，真行經之仙藥，無可代之者。

苦夫飲食勞倦，陰虛生內熱，元氣穀食已虧，以防己泄大便，則重亡其血，此不可用，一也；如人大渴引飲，是熱在上焦，肺經氣分，宜滲泄而清之可已防己，乃下焦血分藥，此不可用，二也；外傷風寒，邪傳肺經氣分，而致小便黃赤，乃至不通，此上焦氣病，禁用血藥，此不可用，三也。
大抵上焦濕熱諸證，皆不可用。
惟下焦濕熱，流於十二經，致二陰不通，然後審而用之。
繆仲淳先生曰：凡用防己於下部濕熱藥中，必以二朮、茯苓、萆薢、木瓜、石斛、薏苡仁等補益之藥為主，而以防己為使，乃無瞑眩之患。

陶氏曰防己是療風水要藥，去下焦濕腫及痛，並泄膀胱水火二邪，必用甘草佐之。
<u>集方</u>　（仲景方：）治皮水胕腫，按之沒指，不惡風，水氣在皮膚中，四肢聶聶動者。
用漢防己、黃耆、桂枝各三兩，茯苓六兩，甘草一兩，分作十劑，水煎服。
（方龍潭共八首：）治腳氣腫痛。

用漢防己、木瓜、牛膝各三錢，桂枝五分，枳殼一錢，水煎服。
治濕瘧寒熱，由濕熱有傷血分者。
用漢防己二錢，蒼朮、柴胡、半夏、檳榔、厚朴、黃柏、黃芩各一錢，水煎服。
治肺氣鬱閉，喘嗽逆滿者。

用漢防己一錢五分，桔梗五分，枳殼、紫蘇、杏仁、前胡各一錢，水煎服。
治四肢風痛，攣急不安。
用漢防已、薑黃、牛膝、木瓜各二錢，白朮、防風、威靈仙（酒炒）、當歸、柴胡各一錢，水煎服。
治膀胱水蓄脹滿，幾成水腫。

用漢防己二錢，車前、韭菜子、澤瀉各三錢，水煎服。
治日傷酒食肥甘、濕面厚味，濕熱脾傷，以致二便不通。
用漢防己、木通、乾葛、陳皮、川黃連、澤瀉、紅曲、枳實各二錢，水煎服。
治遍身蟲癬瘑疥。

用漢防己三兩，當歸、黃耆各二兩，金銀花一兩，煮酒飲之。
治膈間支飲，其人胸滿，心下痞堅，面黧黑，其脈沉緊，得之十數日，醫以吐下不愈。
用漢防己二兩，人參、桂枝各二錢，石膏一兩，分作五劑，水煎服。
如大便不通，加芒硝二錢。

<u>續補集方</u>（《摘玄方》：）治頭風暴痛。
用漢防己三錢，酒炒，水煎服。
（仲景方：）治風濕相搏，關節沉痛微腫。
用漢防己（酒炒）五錢，黃耆、白朮各六錢，甘草（炙）八分，生薑五片，大棗五枚，水煎服。

（楊氏方：）治水肢脹。
用漢防己一兩，生薑五錢，同炒，隨入水煎服，半飢時飲之。
<h3> - 木通</h3>
味苦、辛，氣微寒，無毒，味薄，降也，陽中陰也，入手少陰、足太陽經。

蘇氏曰：木通，生石城山谷及山陽，今澤潞、漢中、江淮、湖南州郡皆有之。
繞樹蔓藤，大者其莖幹徑三五寸，每節二三枝，枝頭五葉，夏末開花紫色，亦有白色者。
結實如小木瓜，長三四寸，瓤白核黑，食乏甘美。
枝即通草，莖有細孔，兩頭皆通，取一頭吹之，其氣直貫，色黃白者良，黑褐色者為雨暘所侵，以致形色腐黑，用之力少不及。

李氏曰：木通有紫白二色，紫者皮厚，味辛苦，白者皮薄味淡苦，二者味雖少殊，通竅利氣，功力同也。
<u>木通</u>　開心通腎，泄金鬱，利氣竅，行小便之藥也（莫士行稿）。
本草主利九竅（李時珍），除鬱熱，導小腸，治淋濁，定驚癇狂越，為心與小腸要劑。
所以治驚之劑，多用木通，驚由心氣鬱故也，心郁既通，則小便自利而驚癇狂越之病亦安矣。

按《十劑》云：通可去滯，木通、防己之屬，夫防己大苦寒，能瀉血中濕熱之滯而通大便，木通大苦辛，能助西方秋氣下降，瀉氣中濕熱之滯而利小便也。
若肺受熱邪，津液氣化之源絕則寒水斷流，膀胱受熱，癃閉約束，其證胸中煩熱，口燥咽乾，大渴引飲，小便淋瀝，或閉塞不通，脛酸腳熱，並宜木通主之。
又遍身隱熱疼痛，拘急足冷，皆是伏熱傷血，血屬心，宜木通以通心竅，則經絡流行矣。
故上能通心情肺，利九竅，下能泄濕熱，利小便，治通身拘痛，古方導赤散用之，實瀉南補北，扶西啟東之意。

但性燥而利，凡病陽虛氣弱，陰虛精血不足之證，內無濕熱鬱火者，並妊娠腰軟無力，俱禁用之。
江魯陶先生曰：木通，空通輕虛清陽之劑，古人用以通九竅，利水蓄，因形似也。
《陳氏方》治小腹虛滿，小便數急而疼，水腫喘急，皮膚瘡痍，並婦人血閉，月候不勻，乳結不下，皆通竅之所致也。
如茯苓、澤瀉、豬苓、燈心、琥珀、瞿麥、車前子之類，皆可以去濕熱，泄滯氣，利小便，功用相似，析而論之，君火為邪宜用本通，相火為邪宜用澤瀉，茯苓利水，有活津之能，豬苓利水，有分理陰陽之妙，燈心清火，揚而肅之，瞿麥清火，行而蕩之。

若琥珀、車前，車前為開水道之前驅，琥珀止澀而又有下注之力也，利水雖同，用各有別。
李士村先生曰：木通功用雖多，不出，宣通氣血四字。
<u>集方</u>　（《方脈正宗》：）治鬱熱不清，或發熱口乾，或遍身走痛，小便淋澀不通等證。
用木通、車前、黑山梔各二錢。

連翹、防風、黃芩各一錢，甘草五分，滑石、知母各一錢五分，水煎服。
（《方脈正宗》：）治五淋並赤白濁，用木通、生地黃、海金沙各二錢，甘草、茯苓、黃連、黃芩各一錢，竹葉五十片，燈心五十根，水煎服，臨服時加白果汁十茶匙。
（錢氏方：）治心熱多驚並癲狂，逾垣上屋不定。
用木通二錢，半夏、膽星、白芥子、川連、廣皮、防風、石膏、石菖蒲、茯神各一錢五分，水煎服。

（孟氏方：）治婦人血氣阻閉不通。
用木通濃煎三五盞，飲之即通。
<h3> - 木通子</h3>
味甘，氣寒，無毒。

《孟氏方》去三焦客熱，胃口熱閉，飲食不思，調和腸胃，以蜜水煮食之，治噤口熱痢有效，南人多食之，北人不知其功。
<h3> - 通脫木</h3>
味甘、淡，氣寒，無毒，降也，陽中陰也，入手太陰、足陽明經。
陳氏曰：通脫木，生江南山側。

郭璞言高丈餘，蔓生，莖大者圍數寸，葉似蓖麻，莖中空，有白瓤輕白可愛，女工取作薄片如紙，染各彩色，作像生花，以為首飾酷似，或作蜜餞充果，食之甘美。
今田園亦種蒔矣。
<u>通脫木</u>　利陰竅，治五淋，通癃閉，除水腫之藥也（《日華子》）。
此藥色白而氣寒（耿長生稿），味淡而體輕，凡陰竅澀而不利，水腫閉而不行，用此立通，故有蔥草之名，與木通、燈心草同功。

然淡利而泄，陰陽兩虛者禁用。
凡用不入湯丸，惟堪作散子，白湯調服。
<h3> - 白兔藿</h3>
味苦，氣平，無毒。

蘇氏曰：白兔藿，生交州山谷，今荊、襄亦有。
蔓生山南，苗似蘿藦，葉圓厚，莖有白毛，與眾草異。
五、六月採苗，日乾用。
此藥解毒莫之與敵，而人不復用，並無聞識者。

今交廣又有黃藤、白花藤，亦善解毒，但用根不用苗也。
<u>白兔藿</u>　治蛇、虺、蜂、蠆、狂狗、野菜、魚肉諸蠱（《楊養物抄》），並諸大毒，不可入口者，皆消除之。
如毒入腹，煮汁飲即解，為末著傷處立清（《本經》），真救世之良藥也。
<h3> - 蘿藦</h3>

味甘、微辛，氣溫，無毒。
（葉、子同。）
陳氏曰：蘿藦，東人呼為白環，又名芄蘭，又名線包。
蔓生籬垣間，其莖折之有白汁如乳，其形酷似女青，實非女青，二物相似，不能分別。

李氏曰：蘿藦，三月生苗，蔓延籬垣，易繁衍，其莖白軟，其葉長而前尖後大，莖與根斷之皆有白乳。
六、七月開小長花如鈴狀，色紫白，結實長二三寸，大如馬兜鈴，頭尖，殼青軟，中有白絨胎，霜後枯裂，其輕揚能飛，商人取其絨胎，作坐褥代綿，甚輕軟。
詩云：芄蘭之支，童子佩觿，芄蘭之葉，童子佩韘者是也。
外一種，莖葉及花皆似蘿藦，但氣臭根紫，結實圓大如豆，生青熟赤為異，此所以女青似蘿藦。

陳氏所謂二物相似，難以分別者也。
<u>蘿藦</u>　補虛勞，益精氣之藥也（《唐本草》）。
此藥溫平培補（顧如琳稿），統治一切勞損力役之人，筋骨血脈久為用力疲痹者，服此立安。
《陳氏方》療金瘡血出不止，用子搗敷即干。

癰毒疔腫，用葉搗敷即退。
若蜘蛛咬傷並一切蛇蟲諸毒，取葉與子搗汁飲，並將渣敷傷處，隨見和平。
然補血生血，功過歸地，壯精培元，力堪枸杞，化毒解疔，與金銀花、半枝連、紫花地丁其效驗亦相等也，奈時人不知其用，惜哉！
<u>集方</u>　《方脈正宗》：治房勞過度，精血有虧，或奔走遠勞，筋骨疲憊。

用蘿藦子四兩，枸杞子並根皮、酸棗仁、黃耆、白朮各一兩（俱用酒洗，炒），北五味子一兩（炒），麥門冬（去心）、懷熟地黃各三兩，酒浸蒸，搗膏，共為丸梧子大，每早晚各服三錢，白湯下。
《袖珍方》：治損傷血出不止，痛不可忍。
用蘿藦花、葉、子不拘，皆可搗爛，和白湯絞汁飲，渣敷患處瘡口，立效。
<h3> - 絡石</h3>

味甘、酸，微苦，氣溫，無毒。
入足陽明、手足少陰、足少陽、厥陰五經。
蘇氏曰：絡石，所在有之，帖石包絡而生故名。
生太山川穀，或石山之陰，或高山岩石之間。

其莖蔓延，迴繞石上。
葉似橘葉細厚，圓而木強，面青背淡，澀而有光，冬夏常青，莖節著處即生根鬚，浮熁垣壁木石，人家亦種此為飾。
五月開白花，實黑而圓，有尖葉、圓葉二種，功用相同，蓋一物也，六、七月採莖葉日乾，揩去毛用。
沈氏云：絡石者良絡木者無用。

<u>絡石</u>　暖血壯筋，健運腰膝之藥也（《日華子》）。
此藥性質耐久（姚日功稿），氣味和平，前古列為上品。
《李氏方》稱為藥中之君，主筋骨關節風熱腫強，不能動履，凡筋骨痹痛，不能屈伸，或癰疽腫毒，焮赤疼痛，流結上下身體樞絡之間，起居動止，痿廢勿用，速宜浸酒蒸飲。
又喉痹腫塞，煎汁立通，刀斧傷瘡，敷之隨效。

凡服此能使血脈流通，經絡調達，筋骨強利，奈舉世醫家莫知用者，豈以因其賤而忽之歟？抑功用未盡善歟？如陰臟畏寒易泄者勿服。
<u>集方</u>　《趙德先家抄》：治小便白濁，緣心腎不濟，或由酒色遂至已甚，謂之火淫，蓋有虛熱而腎水不足者，醫者往往峻補肝腎，其疾反甚，惟服博金散，則水火既濟，源潔而流清矣。
用絡石、茯苓各二兩，人參五錢，龍骨（煅）一兩，共為極細末，每服二錢，食前燈心湯下，日二服即愈。
《趙德先家抄》：治筋骨攣拳，遍身疼痛，腰膝無力，行動艱難，不拘風寒濕毒，或精亡斫喪筋骨衰敗者，服此即瘥。

用絡石八兩（日乾，再炒燥），枸杞子、當歸各四兩，浸酒日逐飲。
《外臺秘要》：治喉痹腫塞，喘息不通，須臾欲絕。
用絡石草一兩，水一升，煎一大盞，徐徐呷之，少頃即通。
《外科精要》：治癰疽腫毒，焮赤疼痛。

用絡石莖葉一兩（水洗，曬乾，勿見火），皂角刺八錢（新瓦焙），甘草節五錢，大瓜蔞一個（取仁炒），乳香、沒藥各三錢，分作十劑，每日服一劑，水煎和酒半盞服。
治一身風毒作痛，或諸瘡餘毒作痛，或濕痰流飲作痛，或濕痰流飲，作核作塊，時聚時散，脹痛非常。
取一二兩，並宜酒煎飲之。
治婦人頻年小產不育。

用絡石八兩，當歸身、白朮各四兩，俱醋拌炒，共為末，煉蜜丸梧子大，每早晚各服三錢，白湯下可全育。
<h3> - 木蓮蓬</h3>
味酸，氣平，無毒。
陳氏曰：木蓮蓬，薜荔也。

附木而生，得木氣，故名木蓮，俗呼鬼饅頭。
夤緣樹木牆壁，三五十年漸大，枝葉繁茂，葉長二三寸，厚若石葦，生子似蓮房，打破有白汁，停久如漆。
六、七月實，內空而紅，則滿腹細子大如稗子，一子一須，其味微澀，其殼虛輕，一年一熟，子亦入藥。
但薜荔、絡石極相類，莖葉粗大如藤狀，木蓮更大於絡石，四時不調。

<u>木蓮蓬葉</u>　解毒消癰，散熱血之藥也（《函谷集》）。
故《陳氏方》（李仁甫稿）主血風不和，腰腳無力。
《蘇氏方》主背癰腫痛，去腐生肌。
《李氏方》又主血淋澀痛，內熱心煩。

其藤汁又治風癬疥瘡並癧瘍惡風血毒等證。
其實中子曬搗絞汁作腐，和糖醋調和，夏月食之，涼滑可口，闢暑解熱，此蓋稟天地陰寒之氣而生，涼之甚也。
如胃虛脾弱並陰藏無陽之人不宜食之。
<u>集方</u>　（陳自明方：）治一切癰疽初起，不問發於何處。

用木蓮蓬四十個，揩去毛，搗爛，用生酒和絞汁服，功與忍冬藤同。
《集簡方》：治乳汁不通。
用木蓮蓬七個，豬前蹄一隻，同煮食之，並飲汁盡，一日即通。
無子婦人食之亦有乳也。

《方脈正宗》：治瘀血內滯，兼有風氣，腰膝腳踝無力。
用木蓮蓬十個（搗爛，曬乾），川萆薢、枸杞子各四兩，浸酒飲。
《方脈正宗》：治男婦血淋澀痛。
用木蓮蓬十二個、車前葉、生地黃各等分，俱搗爛取汁，和生酒少許飲之。

《方脈正宗》：治一切風癢疥瘡久不愈。
用木蓮蓬藤搗汁飲，並將渣擦患處。
《方脈正宗》：治癧瘍惡風血毒。
用木蓮蓬藤，零採零搗汁，逐日飲。

《和濟方》：治久年酒痢，腸風下血，或因飲食熱物，積毒大腸，或肛出不收，紅紫黑血。
用木蓮蓬取汁，待凝成膏，和米醋食之。
<h2><span class="orange">卷之七</span></h2>
<h2><span class="brown">草部（水草類）</span></h2>
<h3> - 澤瀉</h3>
味甘、淡，氣寒，無毒，陰中微陽，降也，入足太陽、少陰經。
陶氏曰：澤瀉，生汝南池澤。
蘇氏又言今汝南不復採，惟以涇州、華州者為善，今山東、河、陝、江淮、閩、浙亦有之，總不若漢中、南鄭、青州、代州者，形大而長，尾間必有兩歧者為勝。

春生苗，叢生淺水中，葉似牛舌，獨莖直長，秋開白花，作叢似穀精草，秋末採根，曝乾，但易朽蠹，須密藏為佳。
<u>澤瀉</u>　宣行水道之藥也（甄權）。
此藥寒淡下行（許長如稿），以疏滲利竅為事，故前古統治一切水病，專通利下焦，去胞中之垢，消蓄積之水（東垣），凡濕熱黃疸，四肢水腫，寒濕腳氣（時珍），陰汗濕癢，小便癃閉，淋瀝白濁，或心忡悸動，奔豚疝瘕，如上中下三焦停水之證（丹溪），井皆治之。
如患人無水濕病而陰虛腎氣衰微，陽虛血氣不足，以致眩暈目昏，耳鳴耳聾，怔忡驚悸，煩渴腫滿諸疾，法咸禁用。

方龍潭先生曰：澤瀉，其味甘淡微咸，有固腎治水之功，然與豬苓所治則一，而所用又有不同者，蓋豬苓利水，能分泄表間之邪，澤瀉利水，能宣通內臟之濕，但此劑入腎經，能瀉膀胱邪氣，故八味丸、腎氣丸用此，不惟接引諸藥入腎經，亦可運地黃、茯苓、山藥之滯。
古人用補藥必兼瀉邪，邪去則補藥得力，一闔一開，此乃玄機妙理。
此劑性善分泄，長於宣行水道，故張仲景治雜病心下有支飲，苦胃，有澤瀉湯，治傷寒，有大小澤瀉湯、五苓散輩，皆用澤瀉，行利停水為最要藥。
無水濕疾者，誤服病人眼。

蓋目為水，而司膀胱、腎臟者也，過於分利，則膀胱之水涸，而火生矣，故曰：病眼若腎水不足者，用補益之劑，以此少佐可也。
又按經云：久服明目。
扁鵲又云：多服昏目。
何也？若脬中有留垢伏水，濕痰濕氣者，服澤瀉以淨膀胱濕邪，故利小便而明目也。

若腎氣衰乏，上無留水，下無留濕，誤服澤瀉，以瀉腎氣，故多服昏目也。
又陶氏言：澤瀉根、葉及實，強陰氣，久服令人有子。
《日華子》言：善催生，通女人血海，令人無子。
既云強陰，何以令人無子。

既云催生，何以令人有子。
蓋澤瀉同補藥，能逐下焦濕熱邪氣，濕熱既去，陰強侮淨，謂之有子可也。
若久服則腎氣太泄，血海反寒，謂之無子可也。
諸藥皆然，學者當類而推之，可矣。

陳和士先生曰：《農皇經》言澤瀉治風寒濕痹，養五臟，益氣力肥健，久服耳目聰明等語，總在風寒濕痹四字直貫。
此藥行水去濕，痹痛自安，痹痛安，則四體和，氣力益而身肥健也。
身有風寒濕邪，則清陽不升，必有頭重，目昏耳鳴，耳聾之證見焉。
此藥水行濕去，則土氣得令，清陽上行，天氣明爽，耳自聰，目自明矣。

若非風寒濕邪，誤用為病反甚。
<u>集方</u>　（《深師方》：）治一切停飲停水。
用澤瀉五錢，人參、白朮、半夏、茯苓、陳皮、紫蘇、豬苓各三錢，為治飲無不效。
（《柯氏方》：）治水腫晝劇夜平者，陽水也。

用澤瀉、豬苓、白茯苓、人參、白朮、白芍藥、赤小豆、桑白皮、陳皮，多服必愈。
治水腫夜劇晝平者，陰水也。
用澤瀉、車前子、赤茯苓、生地黃、白芍藥、赤小豆、桑白皮、木瓜、石斛、萆薢、薏苡仁，多服必愈。
（分兩各等，水煎服。）

（方龍潭方：）治陰胞不淨，為淋，為濁，為帶，諸垢穢宿疾。
用澤瀉一兩，瞿麥、豬苓各五錢，滑石三錢，甘草一錢，燈心五十枚，水煎，和生白果肉汁半盞服。
如無白果汁，生白蘿蔔汁亦可。
（《千金方》：）治膀胱不清，水蓄不利。

用澤瀉一兩，豬苓五錢，滑石一錢，肉桂、木香各五分，水煎服。
（《千金方》：）治濕熱黃疸，面目身黃。
用澤瀉、茵陳各一兩，滑石三錢，水煎服。
治四肢水腫。

方見前陽水陰水。
（《外科正宗》：）治寒濕腳氣，有寒熱者。
用澤瀉、木瓜、柴胡、蒼朮、豬苓、木通、萆薢各五錢，水煎服。
（《丹溪心法》：）治陰汗濕癢，腎囊風疾。

用澤瀉一兩，小茴香、蒼朮各五錢，水煎服。
（《丹溪心法》：）治小便癃閉，或淋瀝，或白濁。
用澤瀉、豬苓、車前子、瞿麥、甘草、白茯苓、川黃柏各三錢，水煎，臨服時加海金沙一錢，調服。
（《斗門方》：）治水濕凌心，心忡悸動。

用澤瀉、豬苓各五錢，半夏三錢，白朮二錢，水煎服。
（李氏《綱目》：）治水濕不行，陰道無陽氣轉運，致成奔豚寒疝。
用澤瀉五錢，小茴香、橘核、吳茱萸、桂枝各三錢，青皮一錢，水煎冷服。
（《頤生微論》：）治心下支飲。

用澤瀉五兩，蒼白朮（俱米泔浸一日，炒）各一兩，水二升，煎半升，溫服。
（《劉默齋家抄》：）治水搐渴煩，小便不利，或吐或瀉。
以澤瀉一兩，豬苓五錢，白朮、茯苓各三錢，肉桂一錢五分，水煎服。
（《醫貫》：）治陰虛有濕熱者。

用澤瀉為君，鹽水炒，配入六味地黃丸中。
倪朱謨曰：澤瀉，利水之主藥，利水人皆知之矣。
丹溪又謂能利膀胱包絡之火，膀胱包絡有火病，癃閉結脹者，火瀉則水行，利水則火降矣，水火二義並行不悖。
<h3> - 羊蹄根</h3>

味苦，氣寒，無毒。
《別錄》曰：羊蹄，生陳留川澤，所在亦有，今江南、江北近水濕地極多。
韓氏曰：春生苗，高三四尺，莖節紫赤，葉長尺許，狀如牛舌及萵苣葉而青碧。
入夏起臺，開花青白成穗，結實有三稜，夏至而枯，秋深即生，根長尺許，赤黃色，似大黃及牛旁、胡蘿蔔輩。

詩《小雅》云：言採其遂，即此也。
<u>羊蹄根</u>　殺蟲去癬，涼血解蠱之藥也（朱丹溪）。
按《本經》主女子陰蝕（釋醫冷庵稿），除禿瘡、頑癬、乾疥諸疾，用米醋磨塗即消。
又《寇氏方》搗汁吐蠱毒，並治產後風秘。

或熬膏，或作丸服，散熱鬱吐血，止赤白雜痢，每稱為奇方也。
但苦寒而腥，如脾胃虛寒，泄瀉不食者，切勿入口。
<u>集方</u>　（馬玄暉方：）治女人陰蝕疼痛。
用羊蹄根，煎湯揉洗。

（《肘後方》：）治白禿瘡。
用羊蹄根搗爛，蘸米醋擦之。
（《簡要劑眾方》：）治經年頑癬久不愈，同上。
（蘇氏方：）治蠱毒。

用羊蹄根搗汁飲，即吐出。
（寇氏方：）治產後風秘不通。
用羊蹄根搗汁飲，即通。
（江上散人方：）治熱鬱吐血。

用羊蹄根和麥門冬煎湯飲，或熬膏，煉蜜收，白湯調服數匙。
（《永鈴方》：）治赤白雜色痢疾。
用羊蹄根煎湯飲，或作丸服亦可。
（陸二宜方：）治面生紫塊如錢，或滿面皆有。

用羊蹄根、生薑各四兩（取汁），穿山甲十片（燒存性），川椒五錢（炒），俱為末，用生絹包擦，如干，入醋少許，潤濕，擦數次，累效。
<h3> - 石菖蒲</h3>
味辛，氣溫，無毒。
李氏曰：菖蒲乃蒲類之昌盛者，故名。

生上□石澗間，今池州、戎州彎谷中者更佳，今所在亦有。
《呂氏春秋》曰：冬至後五旬七日，菖始生，為石草之先生者，於是始耕。
喜生逆水，根莖絡石，略無少土頗能話。
四時常青，新舊相代，新者從莖端抽發，舊者從莖末退去，一葉一節，節稀莖長，節密莖短。

莖直者莖端生葉，莖曲者節旁分枝，莖翠碧，有嫩節。
根潔白，多向下生，因莖枝延蔓，布石故也。
夏作花，黃色、紫色者更佳。
以莖瘦節密，拆之中心微赤，嚼之辛香少滓者，入藥最良。

以砂石栽之，旦暮易水則易茂，春夏愈摘則愈細，葉僅寸許，甚有短一二分者，別有香苗、挺秀、金錢、臺蒲諸種，而香苗之最細者，曰虎鬚，尤可娛目。
東坡云：凡草生石上者，必須微土以附其根，惟石菖蒲，濯去泥土，漬以清水，置盆中，可數十年不枯不死，節葉根鬚愈轉連絡。
忍冬淡泊，蒼然几案，真仙草也。
《修養書》云：石菖蒲置几案間，夜坐誦讀，煙收其上，不致損目。

修治入藥：以銅刀刮去黃黑皮，及硬節，曝乾用。
勿犯鐵器，令人吐逆，如形似竹鞭及色黑，氣味腥穢者，勿入藥用。
又一種生於溪澗、砂石之間，葉高尺許，瘦根密節，亦石菖蒲也，亦可入藥。
又一種生溪澗之旁，濕土之間，葉高二三尺，根如竹鞭者，名土菖蒲，僅堪殺蚤蝨，搗汁入酒中，驅蛇蟲毒。

今以端陽節，供食用者，不入藥用。
《蒙筌》曰：按生石澗而葉細嫩者，名菖蒲，根小節密，味甚辛烈，堪收藥用，能通竅開心志者也。
種池塘而葉粗長者，名菖陽。
根大節疏，味兼苦淡，惟取作餞，饜酒點茶者也，故古方中但用此味，特加石字於上，示其所優，使人之不誤取也。

<u>石菖蒲</u>　能通心氣，開腎氣，溫肺氣，達肝氣，快脾氣，通透五臟六腑、十二經、十五絡之藥也。
故本草主咳逆上氣肺（《本經》），人事昏迷心（《日華》），兩腰沉滯腎（東垣），恚怒氣逆肝（時珍），肚腹飽脹，水土不和脾（韓保升）等證。
又治一切風疾，如手足頑痹，癱瘓不遂（《別錄》），服之即健。
一切時行瘟疫，如瘴瘧毒痢，噤口不食（丹溪），服之即安。

一切氣閉，如音聲不清，耳竅不利（《本經》），並喉脹乳蛾（時珍），服之即通。
大抵此劑，辛則上升，而苦則下降，香則通竅，而溫則流行，可以散風，可以溫寒，可以去濕，可以行水，可以和血也。
如農皇言：補五臟，通九竅，延年益智者，單指岩棲修煉之士，辟穀服餌之用，以其助發陽氣，闢除陰嵐，兼可參合養性諸藥，如人參、黃精、玉竹、地黃、天麥二冬之屬，資其宣導，臻乎太和，故亦為仙經要藥。
至於世俗之人，五欲熾然，六淫迭至，詎可竅年卒歲，久服偏燥之物乎，故陰虛火炎，吐血咳嗽之人，切勿與也。

繆仲淳先生曰：陽精芳草，辛溫四達，逐百邪，散邪結，壅遏既徹，九竅應之而通，仙家服食藥之上品上生者也。
王紹隆先生曰：菖蒲得道種智，不似人心，隨境即變，清心寡慾人餌之，莫不仙去，可比琴瑟，妙音指發。
<u>集方</u>　（龔希烈方：）治咳逆上氣，因氣道阻塞者。
用石菖蒲三錢，木香一錢，共為末，白湯調服。

（馬瑞雲方：）治中風、中痰、中氣、中暑、中食，人事昏迷，語言不出者。
用石菖蒲、膽南星各三錢，為末，中風，防風、秦艽湯下；中痰，白芥子、製半夏湯下；中氣，白朮、木香湯下；中暑，川連、薄荷湯下；中食，枳實、厚朴湯下。
（莫上行方：）治兩腰沉滯，重強不能俯仰。
用石菖蒲、石斛、萆薢各等分，水煎服。

（莫上行方：）治積怒傷肝，憤恚成疾。
用石菖蒲一兩，紅花五錢，共為末，每服三錢，白湯調下。
（《乾子良方》：）治脾氣不和，肚腹飽脹。
用石菖蒲一兩，白朮、厚朴各五錢，甘草四錢，俱炒燥，為末，水發丸，每服三錢，燈心湯引。

（《釋醫玄生方》：）治手足頑痹，癱瘓不仁。
用石菖蒲四兩，枸杞子八兩，白朮五兩，共為末，煉蜜丸，每服五錢，白湯送下。
（陳氏方：）治時疫瘴癘傳染。
用石菖蒲一兩，茵陳二兩，川連三錢，姜皮五錢，共為末，每服二錢，白湯調下。

（夏繼玄方：）治噤口惡痢，粒米不入者。
用石菖蒲一兩，川黃連、甘草、五穀蟲各三錢，為末，蜜湯調送少許。
<u>續補集方</u>　（夏禹臣方：）治三十六種風不治者。
用石菖蒲三斤，薄切，日乾，好酒一斤，以絹袋盛浸酒中，密封百日，視之如菜色，再以熟黍米五升納中，封十四日，取出日飲，無不效驗，並治癲癇風疾。

（《肘後方》：）治屍厥魘死，但痛齧其踵跟及足拇趾甲際即醒。
或再用石菖蒲搗汁灌之，或用乾者研末，白湯調灌亦可。
（《肘後方》：）治卒中容忤。
用石菖蒲搗汁灌之。

治喉痹腫痛。
用石菖蒲搗汁含之。
（《千金方》：）治胎動不安，或腰痛，胎轉搶心，或日月未足而欲產，並以石菖蒲根搗汁溫飲。
（《肘後方》：）治耳卒聾閉。

用石菖蒲一寸，蓖麻仁一粒（去殼），同搗作七丸，綿裹一丸，塞耳，日一換。
倪朱謨曰：石菖蒲，利氣通竅，如因痰火二邪為眚，致氣不順，竅不通者，服之宜然。
若中氣不充，精神內餒，氣竅無陽氣為之運動而不通者，屢見用十全大補湯，奏功極多，石菖蒲不必問也。
<h3> - 香蒲</h3>

味甘，氣平，無毒。
李氏曰：香蒲，生南海池澤，今處處有之，又以秦州者為良。
春初叢生水際，嫩葉出水時紅白色，茸茸然，似莞而褊，有脊而柔。
取其中心白蒻，大如匕柄者，生啖之，甘脆美口。

又湯淪作羹食，或煠食、蒸食、醋浸食，或曝乾磨粉作餅食皆可。
詩云：其蔌伊何，惟筍及蒲是矣。
又《周禮》謂之俎蒲，今人罕有食之者，至夏抽梗於叢葉中，花抱梗端，如武士捧杵，故俚俗謂之蒲槌，即蒲萼也，其花中蕊屑即蒲黃也。
四、五月欲開時便取之。

<u>香蒲</u>　潤燥涼血，去脾胃伏火之藥也（韓保升）。
東垣主五臟邪熱（夏碧潭稿），故《汪氏方》生啖，止消渴，吐衄鮮血。
《寧氏方》搗汁飲，治勞熱煩躁，又利小便。
今方藥中不復用，人無採者，南海人亦不識，因蒲黃出於此中，今備此以廣取用云。

（嘉宗皇帝賜王司馬有驗李太醫臨方：）治關格上下不通，膈中覺有所礙，欲升不升，欲降不降，升降不行，飲食不下，大便不出。
書云：關者甚熱之氣，垢物無由而出，熱在下焦，填塞不便也。
格者甚寒之氣，水穀無由而入，寒在胸中，遏絕不進也。
用真香蒲末一兩，半夏曲六錢，川貝母五錢，蘇子四錢，茯苓三錢，白朮二錢，枳實、沉香各一錢，俱為極細末，如關病大便閉塞不便，本方加酒煮，九蒸九曬大黃一兩，砂仁五錢，共為末，煉蜜丸如黍米大，每空心服二錢，豆腐漿送下。

如格病飲食不入，本方加肉桂一兩，附子（童便制）五錢，白豆仁四錢，共為末，煉蜜丸彈子大，噙口內，隨津唾徐徐嚥下。
<h3> - 蒲黃</h3>
味甘，氣平，無毒。
雷氏曰：蒲黃，即香蒲，花上黃粉是也，一名蒲灰。

開時便取，蜜搜作果食之，甘潤而美。
其葉七、八月摘取，柔滑而溫，可以為席，為扇。
《書》、《禮》二經言男執蒲璧，即取此像，言有奠安君人之道之意，外有松黃及黃蒿二物，全似蒲黃，只是味粗惡及吐人，務要辨明，取真者須微炒，令黃色用。
<u>蒲黃</u>　血分行止之藥也（李時珍）。

主諸家失血（朱東生稿），凡吐血、衄血、溺血、便血、崩漏下血、腸風瀉血，總能治之。
此藥性涼而利，能潔膀胱之原，清小腸之氣，故小便不通，前人所必用也。
至於治血之方，血之上者可清，血之下者可利，血之滯者可行，血之行者可止。
凡生用則性涼行血而兼消，炒用則味澀調血而且止也。

<u>集方</u>　《簡要濟眾方》：治吐血、衄血，不拘男婦老幼。
用蒲黃末微炒，每服三錢，白湯調送。
（甄氏方：）治小便溺血，血淋，大便腸風漏血。
用生蒲黃微炒，每空心服三錢，生地黃煎汁調服。

（甄氏方：）治婦人血崩經漏。
用蒲黃（炒焦）、當歸、川芎、熟地、牡丹皮各二錢，煎湯調服。
（甄氏方：）治小便不通。
用生蒲黃、海金砂各等分，白湯調服，早晚各二錢。

（大氏方，名失笑散：）治心腹痛。
用蒲黃、五靈脂各等分，白湯調送二錢。
（《肘後方》：）治小便轉胞。
以布包蒲黃裹兩腰間，令頭致地，數次即通。

（《肘後方》：）治痔瘡出血不止。
用蒲黃末三錢，白湯調，日三服。
（唐慎微方：）治難產催生。
用蒲黃、地龍（洗淨，焙）、陳皮各等分，俱炒為末，每服三錢，白湯調下立產。

（《產寶方》：）治產後下血幾死。
用蒲黃（炒黑）二兩，水二升，煎八合服。
（《產寶方》：）治產後兒枕並血瘕。
用蒲黃三錢，米飲調服。

治產後煩悶。
用蒲黃三錢，白湯調服極良。
（《千金方》：）治耳中出血。
用蒲黃炒黑，研末摻入。

蒲萼：即蒲黃中篩出赤滓，治瀉血、血痢，炒黑用，澀腸甚妙。
<h3> - 菰筍</h3>
又名茭白。
味甘、淡，氣冷，性滑，無毒。

韓氏曰：茭白，生湖田陂澤中，二月生白茅，葉如蔗，中抽心，潔白如小兒臂，久則根盤而厚，生熟皆可啖，甘滑而利，歲有二刈，惟秋中結臂，內有黑灰色，人食之終不如春月白嫩甘美也。
<u>茭筍</u>　潤大腸，疏結熱之藥也（時珍）。
甘滑冷利（馬少川稿），《孟氏方》主五臟熱結，止消渴，除疸黃，解酒毒，化丹石毒發（藏器），誠為專劑。
如脾胃虛冷作瀉之人勿食。

<h3> - 蓴</h3>
味甘，氣寒，無毒。
李氏曰：蓴葉似鳧葵，生南方澗澤中，惟吳越人善食之。
葉如荇菜而差圓，形似馬蹄，其莖紫色，大如箸，柔滑可羹。

夏月開黃色花，結實青紫色，大如棠梨，中有細子。
莖之短長隨水淺深，春夏嫩莖，未葉者名稚苑，葉稍長者名絲苑，其莖如絲也，至秋老則名豬蓴，僅可飼豬也。
<u>蓴菜</u>　涼胃療疸，散熱痹（《日華》），解丹石藥毒（孟詵）之藥也。
此草性冷而滑（馬少川稿），和姜醋作羹食，大清胃火，消酒積，止暑熱成痢。

但不宜多食、久食，恐發冷氣，困脾胃，亦能損人。
<h3> - 水萍</h3>
味酸、苦，氣寒，無毒。
陳氏曰：水萍有三種，大者曰蘋葉，圓闊寸許，中者曰荇，葉似圓有缺，小者即溝渠池塘中所生，本草所用即此也。

李氏曰：季春始生一葉，經宿即生數葉，葉下微須，即其根也，面青背紫者入藥最良，面紫背綠者，不堪入藥。
七月收取，置竹篩內，下以水映之，日曬方干。
<u>水萍</u>　發汗驅風，下水氣（韓保升），化丹毒之藥也（時珍）。
此專得寒水清陰之氣以生（葛小溪稿），夏天清陽之氣以長，體輕性燥，善去皮膚濕熱風疹（《日華》）。

又作湯沐浴，生長毛髮（《別錄》），他如風濕痿痹，癱瘓不起者，癘風惡毒，筋骨頹敗者（思邈），用此屢建奇功。
又如水腫因熱鬱小便閉結為患者（藏器），用此亦無不愈也。
但性燥氣寒，善於發汗，力勝麻黃，下水功同通草。
如表氣虛而自汗出者勿用。

前賢朱丹溪曰：浮萍發汗，勝於麻黃，俗醫用治時行熱疾，無汗者大有功效。
其方用四月中初出浮萍（曬乾）一兩，麻黃（去根節）五錢，甘草二錢，共研細末，每用二錢，蔥頭湯乘熱調服，汗出乃瘥。
李瀕湖先生曰：浮萍，其性輕浮，入肺經，達皮膚，所以能發揚邪汗也。
世傳以紫背浮萍曬乾為細末，煉蜜和丸彈子大，每服一二丸，以豆淋酒化下，治左癱右瘓，三十六種風及偏正頭風，口眼喎斜，大麻癩風，一切無名風毒及腳氣，並水腫，便秘，或打撲傷損，與胎孕有傷諸證，服過百丸即為全人。

蘇氏治癘風惡疾，遍身者。
用紫背浮萍，濃煎汁，屢浴效。
<h3> - 海藻</h3>
味苦、咸，氣寒，有小毒，氣味俱厚，純陰之品沉也。

《別錄》曰：海藻，生東海池澤。
蘇氏曰：令登、萊諸州及近海諸地皆有之。
葉類萍藻，莖如亂髮而黑，根著水底石上，有大小二種，大者名大葉藻，生深水中，葉大如水藻；小者名馬尾藻，生淺水中，宛如馬尾。
海人以繩繫腰投水取之，五月後不可取，恐有大魚出水傷人也。

修治：以淡水浸去成味，曬乾用。
陳氏曰：海藻生海中，若藻濯然，其名狀有四：一曰藻，海中之水藻也；一曰羅，水草之有文也；一曰綸，生淺水而葉細；一曰組，生深水而葉大。
《爾雅》云：綸似綸，組似組，東海有之，正謂此二藻也。
<u>海藻</u>　散瘦氣、消癰腫，化癥瘕，下水腫之藥也（《本經》）。

此藥治癭核、馬刀諸瘡，堅而不潰，潰而不斂者（魯當垣稿），咸能軟堅，寒能泄熱，如營氣不調，外為癰腫隨各引經藥配之，腫無不消。
又《李氏方》兼治水腫腳氣，留飲結痰之濕熱，使邪氣從小便中出，取鹹入腎，達膀胱，有潤下分消之意。
如脾虛胃弱，血氣兩虧者勿用之。
東垣老人曰：此藥反甘草，古方治瘰癧用海藻、甘草兩用之，蓋以堅結之病，非平和之藥所能取捷，必令反奪以成其功也。

<u>集方</u>　《範汪方》：治癭氣。
用海藻八兩，絹袋盛之，以清酒二升浸之，春二、夏三、秋四、冬五日每服二合，日三服，酒盡再作，其渣曬乾為末，每服二錢，白湯調，日三服，不過兩劑愈。
（危氏方：）治瘰癧左右交接者。
以海藻菜（用蕎麥麵拌炒）、真白殭蠶（炒）各等分，為末，米糊為丸，如梧子大，每食後服百丸，白湯下。

<h3> - 昆布</h3>
味鹹，氣寒，性滑，無毒。
李氏曰：昆布，又名綸布，生東南海中，葉如手大，紫色，柔韌可食。
其細葉者即海藻也。

又一說：昆布生登、萊者葉細，搓如繩索之狀，出閩、浙者，葉大似菜。
蓋海中諸菜性味相近，主療一致，海藻、昆布，雖稍有不同，亦無大異也。
修治：以水煮半日，待鹹味去，可曬焙用。
<u>昆布</u>　去頑痰，利結氣，消癭癧之藥也（吳普）。

《別錄》方（黃正暘稿）又治十二種水腫，並陰㿉疝瘕諸疾，總不過為消痰下氣故也。
古方噎隔證恆用之，亦取此意。
但此性雄於海藻，不可多服，令人瘦削。
東垣老人曰：咸能軟堅，故癭腫堅如石者，非此不除，與海藻同功，二物下氣消痰殊捷。

久服又能損人，無此疾者不可服食。
<u>集方</u>　《廣濟方》：治膀胱結氣，脹壅不行，類多疝證。
用高麗昆布一斤，以米泔水浸去鹹味，再洗淨，以水一斤煮熟，再切細，更水煮極爛，乃下醬油、薑、椒、蔥白等味調和，過飯食，極能下氣，海藻亦可，依此法制食之。
（《外臺秘要》：）治項下五種癭氣，結核癗癗腫硬。

以昆布、海藻各一兩，浸洗去鹹味，曬乾為末，醋和為丸彈子大，時時含之咽汁，味盡再易，其患漸消。
<h3> - 海帶</h3>
味鹹，氣寒，無毒。
劉氏曰：海帶，生東海水中石上，似海藻而粗，柔韌而長，今登、萊人曬乾以束器用，可代繩索。

海帶去癭行水，下氣化痰，功同海藻、昆布，及婦人方中用此，催生有驗，稍有異耳。
<h2><span class="brown">草部（藤草類）</span></h2>
<h3> - 忍冬藤</h3>
味甘，氣溫，無毒。

李氏曰：忍冬藤生，凌冬不凋，故名。
在處有之，藤蔓左纏繞覆草木上，或籬落間。
莖色微紫，葉對節生，似薜荔而青，有澀毛。
三、四月開花，長寸許，垂須，一蒂二花兩瓣，大小不齊，若半朵狀，初開蕊瓣俱白，經三日，漸變黃色，新舊交參，黃白相映，氣甚芬芳，燥濕下變，花多金銀花，藤名鴛鴦藤。

四月採花陰乾，惟採藤葉不拘時日。
<u>忍冬藤</u>　葉、花、根功用相同，驅風除濕，散熱療痹，消癰止痢之藥也（李時珍）。
此藥清虛振肅（江春野稿），不寒不燥，補而不滯，利而不滑，凡病風濕火邪，筋脈受患者，服之效驗更速。
故《史氏方》稱治痹痛並手氣腳氣甚捷，而後世外科癰瘍諸證，未成可散，能施拔毒之功，已成可潰，大有回生之力，始終必用要劑。

《肘後方》又治飛屍、遁屍、風屍、沉屍、屍注及鬼擊容忤諸疾者，取其甘溫忍冬，乃得震陽振肅之意，不特解毒祛風，更有奠安神臟者也。
<u>集方</u>　（程石余方：）治風毒、濕毒、熱毒，或癢或痛，或腫或木，或堅硬或破爛，不拘遍身胸腹、背臀、手足等處。
用忍冬藤葉花根一斤，土茯苓一斤，俱切碎，煎湯，逐日飲之，其毒漸減。
治痹痛手足不隨。

用前方日服有驗。
（《外科精要》：）治癰疽發背，不問發在何處，發眉發頤，或頭或項，或背或腰，或脅或乳，或手足上下，兩腕之間，皆有奇功，如鄉落僻陋之處，或貧乏失業之人藥食難得者，但虔心服之，其效甚妙。
用忍冬藤生取一握搗爛，用生酒少許調稀稠得所，塗於毒四圍，中留一孔，令泄氣，再用藤五兩搗爛，用大甘草一兩，同入砂瓶，內以水二大碗，文武火慢煎至一碗，入無灰酒一碗，再煎十數沸，去渣，分為三服，一日一夜吃盡。
病勢重者，一日二劑，服至大小便通利，則藥力到矣。

《聖惠方》：治熱毒血痢。
用忍冬藤濃煎飲。
（《衛生易簡方》：）治久年腳氣作痛，筋骨引疼。
用忍冬藤葉，日千為末，每服二錢，熱酒下。

（《肘後方》：）治五種屍注，飛屍者，遊走皮膚，通連臟腑，每發刺痛，變動不常也；遁屍者，附骨入肉，攻擊血脈，每發不時，見死廠，聞哀哭便作也；風屍者，淫躍四末，不知痛之所在，每發恍惚，得風雨便作也；沉屍者，纏結臟腑，中引心脅，每發絞切，遇寒冷便作也。
屍注者，舉身沉重，精神錯雜，嘗覺昏廢，每節氣至便大作也。
以上諸證，並是身中屍鬼引接外邪。
宜用忍冬莖葉銼碎，水煎濃汁，每用溫酒化下半盞，一日二服。

《乾坤秘韞》：治諸般腫毒，金刃傷瘡，一切惡瘡。
用金銀藤八兩，吸鐵石三錢，香油一斤，熬枯去渣，入黃丹八兩，待熬至滴水成珠，用軟油紙攤貼。
（《選奇方》：）治無名奇怪惡瘡久不愈。
用金銀藤一把，搗爛，入雄黃一錢，水二升，瓦罐煎之，以紙封七重，穿一孔，待氣出，取藥罐，以瘡對孔熏之，藥汁冷再熨熱，熏半日久，大出黃水，後用生肌末藥即效。

稀痘方：用忍冬藤曬乾為末，每晚服一銀¢，砂糖湯調服，日日服之，服二年，小兒永無。
<h3> - 鉤藤</h3>
味苦，微甘，氣平，無毒，入手足厥陰經藥也。
陶氏曰：鉤藤，又名吊藤，僅療小兒，不入余方。

寇氏曰：出建平、秦中、湖南、湖北、江南、江西山中皆有之，李氏曰：狀似葡萄藤，長八九尺，或一二丈，大如拇指，其中空，致酒甕中以氣吸之，涓涓不斷。
莖間有刺，宛如鉤鉤，色紫黑，古方多用皮，今方多用鉤，取其力銳耳。
<u>鉤藤</u>　祛風化痰，定驚癇《別錄》，安客忤，攻痘瘄之藥也（李當之）。
此藥入手足厥陰二經（張仰垣稿），手厥陰主火，足厥陰主風，小兒諸病皆肝風相火為患，故本草獨治小兒寒熱驚癇，手足瘛瘲，口眼牽動。

凡胎風客忤，天吊急疾，幼科十二種驚風之證，用此通心胞、肝、膽三經，使風靜火息，則諸證自除矣。
錢仲陽先生曰：鉤藤，溫平無毒，嬰科珍之，其體鋒銳，其性捷利，祛風痰，開氣閉，安驚癇於倉忙頃刻之際。
同麻、桂，發內伏之寒，同芩、連，解酷烈之暑，同前、葛，祛在表之邪，同查、樸，消久滯之食，同鼠黏、桔梗、羌、防、紫草茸，發痘瘄之隱約不現也。
祛風邪而不燥，至中至和之品，但久煎便無力，俟他藥煎熟十餘沸，投入即起，頗得力也，去梗純用嫩鉤，功力十倍。

<h3> - 白花藤</h3>
味苦，微甘，氣寒，無毒。
蘇氏曰：白花藤，生嶺南、交州、廣州平澤處。
蔓生，苗似野葛，葉似女貞，莖葉俱無毛，開白色花，其根似葛而骨柔，皮厚肉白。

一說葉有細毛，根似牡丹。
凡使，根苗皆可用。
又一種菜花藤，真相似，但味酸澀可別耳。
<u>白花藤</u>　解諸藥飲食中毒，煮濃汁立解。

（《唐本草》）
<h3> - 甘藤汁</h3>
味甘，氣平，無毒。
陳氏曰：甘藤，生江南山谷，其藤大，長丈餘，莖三四寸，如木防己，斫斷吹之，氣出一頭，其汁甘美如蜜。

<u>甘藤汁</u>　解諸熱，止煩渴之藥也（李東垣）。
《陳氏方》主調中益氣（白尚之），利五臟者，特熱勝陰虛水枯血燥為病，相宜也。
若胃虛有寒者不可用。
<h3> - 黃藤</h3>

味甘，微苦，氣寒，無毒。
李氏曰：黃藤生嶺南，狀若防己，土人常服此藤，縱飲食中有毒，飲此汁亦自然暗解，亦利小便不通。
<h3> - 含水藤</h3>
味甘，氣寒，無毒。

（又名大瓠藤。）
李氏曰：含水藤生嶺南及北海邊山谷中，又安南、朱崖擔耳無水處皆種。
此藤藤狀大如瓠，葉若葛葉，實似枸杞，斷藤取汁飲之，甚清美，其藤去地一丈，斷之更生，其水不絕，山行口渴，斷取飲之，實天資之藥也。
<u>含水藤中水</u>　去煩渴，定心躁，清瘴癘，解丹石火藥之藥也。

外夷方土往往治天行熱疫，狂亂癲癇，並療暑瘴暑痢，通小便癃閉，便濁諸證。
<h3> - 天仙藤</h3>
味苦，氣溫，無毒。
蘇氏曰：天仙藤，生江淮及浙東山中。

春生苗，蔓作藤，葉似葛葉圓而小，有白毛，四時不調，根有須，夏月採取，其根苗南人多用之。
<u>天仙藤</u>　流氣活血，治一切諸痛之藥也（李時珍）。
人身之氣（葛風寰稿），順則和平，逆則痛悶作矣，如《楊氏直指方》天仙藤治痰注臂痛，氣留疝痛、瘕聚、奔豚腹痛、產後血氣腹痛，他如妊娠水腫，面浮氣促，男子風勞，久嗽不愈久嗽數年不愈，起居自如，身無恙者，名曰風勞，出《巢氏方》，悉以此藥治之，無不寢安，蓋謂其善於流行血氣故也。
如諸病屬虛損者勿用。

<u>集方</u>　（《楊仁齋直指方》：）治痰注臂痛。
用天仙藤、白朮、羌活各三錢，薑黃五錢，防風二錢，水煎服。
（《孫大仁集效方》：）治諸般疝氣。
用天仙藤一兩，好酒一碗，水一碗，煮六分，溫和服。

（王向若方：）治癥瘕積聚及奔豚疝氣諸疾。
用天仙藤一兩（炒），乳香、沒藥、玄胡索（醋炒）、吳萸、乾薑各二錢，小茴香五錢，共為末，每服三錢，好酒調服。
（《經驗婦人方》：）治產後兒枕腹痛。
用天仙藤一兩（炒焦），玄胡索、山楂肉（俱醋炒）各五錢，共為末，每服四錢，砂糖酒調服。

（西淮陳景初方：）治妊娠水腫，始自兩足，漸至喘悶，足趾出水，不可作水治。
用天仙藤（炒）、香附、陳皮、烏藥各一錢，甘草五分，木瓜、紫蘇葉各一錢五分，水煎服，小便利，氣脈通，腫漸消，不須多服。
（巢氏方：）治風勞久嗽。
用天仙子四兩，北細辛三錢，黃耆、防風、桑皮各二錢，分作十劑，水煎服。

<h3> - 清風藤</h3>
味氣缺。
（又名青藤。）
蘇氏曰：清風藤，生台州、天台山中，其苗蔓延木上，四時常青，土人採莖用。

<u>清風藤</u>　散風寒濕痹之藥也（李時珍）。
《圖經》方治風濕流注（姜月峰稿），腫毒延生，及歷節、鶴膝、痛風、攣縮、麻痹、癱瘓諸疾，使酒浸飲，能舒筋活血，正骨利髓，故風病軟弱無力，並勁強偏廢之證，久服常服大建奇功，須與當歸、枸杞，合用方善也。
<u>集方</u>　《普濟方》：治風濕痹痛。
用清風藤根三兩，漢防己一兩，切碎，入酒五壺蒸飲。

（繆氏方：）治一切諸風。
用清風藤出太平獲港上者，三、四月採之，不拘多少，入釜內微火熬七日夜成膏，收入磁器內，用時先備木梳三五把，量人虛實，以酒服三茶匙，將患人身上拍一掌，其後遍身發癢不可當，以梳梳之要癢止，即飲涼水一口便解，風病皆愈也，須避風數日良。
<h3> - 百稜藤</h3>
味氣缺。

（又名百靈藤。）
蘇氏曰：百稜藤，生台州、屬縣山中，春生苗，蔓延樹木上，無花，葉冬採皮用，土人常用之。
<u>百稜藤</u>　治一切風痹、風痛、風癬、風癩之藥也。
煎膏、釀酒、作丸散均可修用。

<u>集方</u>　（以下俱出《聖惠方》：）治一切風痹疼痛不拘久近。
用百稜藤五斤，水四斗，煎一斗，濾汁，再煎至三升，入牛膝（童便制）、附子、天麻、鹿角膠各二兩，俱作末同煎，再入煉熟白蜜半升，熬如餳狀，瓷瓶收之，每早晚各食前服三錢，白湯溫酒下，忌一切毒物。
治頭風腦痛。
用百稜藤十斤，水一石，煎汁三斗，入糯米三斗作飯，候冷，拌曲末九兩，同入缸中，如常釀酒法，經三五日待熟澄清，每溫飲一小盞，服後渾身汗出為妙。

治大風癩瘡癘疾。
用百稜藤一斤，水二斗，煮數百沸，去渣，入粳米三合，煮米熟取出米粒，密室中乘熱浴之，少臥取汗，汗後皮膚起如麩片，其葉渣隔日再作，連作十餘次漸愈。
<h3> - 千里及</h3>
味苦，氣寒，有小毒。

（又名千里光。）
蘇氏曰：千里及，藤生，天台山中及杭越山谷道旁，附樹木籬落間，今宣湖間亦有之。
春生苗葉，細而厚，秋作花淺黃色，土人採花葉入藥用。
蘇氏曰：又筠州有千里光，生山谷路旁，葉似菊而長，背有毛，枝幹圓而青，春生苗，秋作花黃色，不結實，採莖葉入藥用，名黃花演，蓋一物也。

<u>千里及</u>　解疫熱，清疸瘧之藥也（藏器）。
主南北疫氣（蘇水門稿），黃疸瘴瘧，赤白痢疾，並解蠱毒，煮汁取吐下諸證即平。
又搗爛敷百蟲及毒蛇、惡大咬傷，此藥寒平清利，雖無補益，治一切熱毒諸疾，咸需用之。
但獨行單用，不入眾藥共劑也。

<u>集方</u>　（以下俱《經驗方》：）治天行疫熱，瘴癘，黃疸，熱瘧，熱痢時疾。
用千里及一握，水煎飲，立效。
治百蟲咬傷並毒蛇惡犬咬傷。
用千里及新鮮者搗敷，其毒即解。

治爛弦風眼。
用新鮮千里及，以筍殼葉包，火煨熟，滴入目中。
<h3> - 藤黃</h3>
味酸、澀，有毒。

（莖名海藤。）
郭氏云：藤黃，出岳、鄂等州諸山崖，系海藤花蕊散落山石上，彼人收之，謂之沙黃，就樹採者輕妙，謂之臘黃。
李氏曰：今書家、漆匠所用藤黃，皆經煎煉成者，舐之麻舌。
又按《真臘》云：國有藤黃，乃藤之脂，番人以刀斫藤枝，滴下地數月後收之，似吳郭氏說微不同，不知即一物否也。

<u>藤黃</u>　治蚛牙蛀齒，水調點之即落也。
（李珣）再附錄諸藤。
（拾遺陳氏方，自《本草綱目》中。）
<h3> - 地龍藤</h3>

味苦，氣平，無毒。
（生天目山，繞樹蟠屈如龍，故名。
採即曬乾用，吳中亦有而小異。）
主風證，血羸弱，腰膝腳中諸冷，飲食不調，不作肌膚，浸酒蒸服之。

（以下草藤十種，俱出陳氏藏器本草。）
<h3> - 龍手藤</h3>
味甘，氣溫，無毒。
（出安荔浦石上，向陽者葉如龍手，採無時，曬乾用。）

主偏風口喎，手足癱瘓，風痹諸證，兼能補虛益陽，去冷氣，以醇酒浸蒸，空心隨量飲。
<h3> - 牛領藤</h3>
味甘，氣瘟，無毒。
（生嶺南高山，形扁如牛領，取之曬乾用。）

主腹中請冷證，腰膝痛軟無力，小便稠白如膏淋，男婦陽道衰乏立起，水煮飲，或浸酒蒸服。
<h3> - 牛奶藤</h3>
味甘，氣溫，無毒。
（生深山大谷中，大如樹，牛好食之，故名。）

其藤有粉，採得研細可救荒，令人止飢，其糧食之，令人發落。
<h3> - 鬼膞藤</h3>
味苦，氣溫，無毒。
（生江南林澗邊，葉如梨葉，子如楂子。）

主去風活血，宜浸酒蒸服，其葉搗爛敷癰腫尤良。
<h3> - 斑珠藤</h3>
味苦，氣溫，無毒。
（生深山中，冬月不凋，子如珠而斑。）

主風血羸瘦，婦人諸疾。
<h3> - 息王藤</h3>
味苦，氣溫，無毒。
（生嶺南山谷，其葉冬月不凋。）

主產後腹痛，惡露不盡，取尺余煎汁服。
<h3> - 百丈青</h3>
味苦，氣平，無毒。
（生江南林澤間，藤蔓緊硬，葉如薯蕷對生。）

主天行瘴疫，溫熱疫毒，並煎汁服，生搗汁亦可，其根性冷，服之令人下利。
<h3> - 溫藤</h3>
味甘，氣溫，無毒。
（生江南山谷，著樹不凋。）

主積風積冷，有傷血分，宜浸酒蒸飲。
<h3> - 藍藤</h3>
味辛，氣溫，無毒。
（生新羅國，根如細辛。）

主冷氣咳嗽，濃煎汁飲。
<h3> - 瓜藤</h3>
味甘，氣寒，無毒。
（生施州，四時有葉無花，採皮無時，焙乾用。）

主諸熱毒惡瘡，搗細末，用甘草湯調搽。
（蘇頌）
<h3> - 合春藤</h3>
味□氣□無毒。

（生台州，其苗延木而上，冬夏常青，採葉用。）
治諸腫風證極效。
（蘇頌）
<h2><span class="brown">草部（石草類）</span></h2>
<h3> - 石斛</h3>
味甘、淡，微澀，氣平，無毒，氣薄味厚，陰中之陽，降也，入足太陰、少陰二經。
《別錄》曰：石斛，生六安山谷，水旁石上。
蘇氏曰：今荊、襄、漢中、江左、廬州、台州、溫州諸處亦有，近以溫、臺者為貴，謂其形似金釵之股，端美可觀，然氣味腐濁，不若蜀產者氣味清疏，形頗精潔更佳也。

蜀人呼為金釵花，今充貢者取川地者進之。
又按李氏曰：叢生水旁石上，其根糾結甚繁，干則白軟，莖葉生皆青脆，干則黃韌。
五月生苗似竹，節間出碎小葉，七月開淡紅色花，初冬結實，節旁自生報須，折之懸掛屋下，時灌以水，經年不死，此即蜀中所產入藥最良。
再接蘇氏曰：一種麥斛形似大麥，累累相連，頭生一葉，而性多寒。

一種雀髀斛，莖大如雀股，葉在莖頭；一種草斛，若茅草，長三四寸，柔且韌，折之如肉而實；一種木斛，中虛如木，長尺余，色深黃而光澤，誤用損人元氣。
修治：去根頭，酒潤蒸之，曬乾用。
惟入湯膏，不入丸散，以質性綿韌，不能作末故也。
倪朱謨曰：石斛短而中實，木斛長而中虛，甚易分別。

<u>石解</u>　壯筋骨，健腳膝之藥也（甄權）。
不藉水土（王紹先稿），緣石而生，色黃味澀叢生盤結，亦若筋膜之聚絡骨節也，故前古稱其功用能壯筋骨，健腳膝，厚腸胃，主傷中疲弱，五臟虛損，內絕不足，肌肉羸瘦諸證，咸宜用之。
皆取此清虛純潔之質，不與糞土卑汙穢腐滋生之物比也。
又《馬氏方》有久服卻病延年，定志安神，開胃進食，以其有益脾胃，益心腎之功力也。

凡物之受而量滿成斛，滿而溢，故虛勞可補，羸瘦可充，筋骨腳膝可健。
附生於石，故命名以此。
<u>集方</u>　治五痿五痹，足膝軟弱，腰脊痠疼，或遺精夢泄，淋澀成濁，或三消五膈，胃敗髓枯，或脾元內損，無故羸瘦，或血冷精寒，子嗣勿育，或半產漏下，血氣妄行，或脾胃不和，飲食減少，或多食作脹，少食即飢。
（以下七方《方龍潭家抄》：）治五痿五痹，腰膝痠軟。

用川石斛、萆薢、枸杞、牛膝、天麻、白朮、當歸身各五錢，黃柏七錢，作散服，空心服五錢，白湯調送。
治遺精夢泄，澀濁成淋。
用石斛、遠志、茯苓、車前、木通、滑石、甘草、黃柏、澤瀉各二錢，牡蠣（煆）三錢，海金沙五錢，作散子，空心服三錢，白湯調送。
治三消病，好飲湯水，終日不轍，為上消；好食米麵、肥甘、果食等類，愈食愈瘦，為中消；煩渴引飲，索水湯不厭，所下小便混濁如膏，為下消。

以川石斛、川黃連、知母各等分，配入六味地黃丸料作丸，早晚食前後皆可服五錢，白湯送。
治五膈五噎證。
用川石斛一味熬膏，加鹿角膠少許收之，白滾湯化服十餘匙。
此證多死，間有生者，不過百中一二而已。

治脾元內損，無故羸瘦。
用川石斛十兩，白朮、茯苓、半夏、當歸、砂仁、廣皮、人參、黃耆各一兩，甘草五錢，熬膏，煉蜜四兩，和鹿角膠二兩，溶化收之，每早午晚各服十餘匙，白湯調送。
治男婦血冷精寒，子嗣勿育，或半產漏下，血氣妄行。
用川石斛、菟絲子各十兩，黃耆、白朮、川萆薢、枸杞子、當歸身、川芎、補骨脂、山藥、肉桂、木香、人參各四兩，熬膏，以龜板膠、鹿角膠各四兩，藥汁內溶化收之，量加煉蜜數兩亦可，每早晚白湯調服十餘匙，婦人服此加香附四兩。

治脾胃不和，飲食減進，或多食作脹，少食即飢。
用川石斛四兩，人參、黃耆、白朮、茯苓、半夏、陳皮各一兩，甘草、川黃連（姜炒）、白蒺藜各五錢，砂仁、麥芽各二兩，為末作散子，每服三錢，白湯下。
<h3> - 地錦</h3>
味辛，氣平，無毒。

（又名血見愁，又名草血蠍，又名醬瓣草，又名血風草。）
李氏曰：地錦，生近道田野及荒寺階砌間皆有之，就地而生，赤莖綠葉，六月開黃花，秋結黑實而細，狀如沙蒺藜，斷莖有汁。
<u>地錦</u>　涼血散血，解毒止痢之藥也（李時珍）。
善通流血脈（茹日江稿），專消解毒瘡，《別錄》方治婦人血結陰疝及血痢血崩，瀕湖方消癰腫惡瘡，血痢熱癤諸疾。

凡血病而因熱所使者用之合宜，設非血熱為病，而胃氣薄弱者，又當斟酌行之。
<u>集方</u>　（危氏方：）治婦人血結腹痛，陰疝熱瘕諸疾。
用地錦草搗汁一碗，和熱酒飲之。
（《乾坤生意》：）治血熱成痢腹痛。

用地錦草搗汁一碗，和熱酒飲之。
（《經驗方》：）治臟毒赤白。
用地錦草曬乾為末，每服二錢，米飲下，立止。
（楊士行方：）治血熱崩中。

用地錦草搗汁二碗，當歸、川芎各五錢，薑炭三錢，將地錦汁二碗，煎減半服。
《楊清旻外科方》：治癰腫惡毒及背瘍。
用地錦草一兩，酸漿草五錢，當歸三錢，乳香、沒藥各一錢，酒水各一碗，煎半服，如有生鮮者，搗汁熱飲，以渣敷之效。
（《千五林像傳》：）治好酒、食炙煿之人，遍身乾疥，搔之血出，燥癢不休。

以地錦草一大把搗汁，和熱酒飲之。
（危氏方：）治跌撲損傷，內血瘀留作痛，或金瘡血出不止。
俱用地錦草搗爛，炒熱敷上，以布縛緊一時許，痛定血上。
<h3> - 骨碎補</h3>

味苦，氣溫，無毒，足少陰經之藥也。
陳氏曰：骨碎補，原名猴姜，因其主折傷、補骨碎有效，故命此名。
生嶺南虔吉州。
蘇氏曰：今淮、浙、陝西、夔路州郡皆有，寄生石生或木上，多在背陰處引根成條，上有黃、白、赤毛及短葉附之，又抽大葉成枝，葉長有缺，頗似貫眾，面色青綠，有青黃點，背色青白有紫赤點，每一大葉兩旁各有小葉叉丫，兩兩相對，至春作葉，冬則干黃，無花實，根扁而長，略似姜形。

又江右人呼為胡孫姜，《日華子》呼為石毛薑，皆形相似也。
修治：用刀刮去黃赤毛，細切，曬乾用。
<u>骨碎補</u>　破血止血，療折傷，補骨碎之藥也（《開寶》）。
按（耿長生稿）此藥好生陰處，每得陰氣為多，宜其入足少陰腎經而主骨間病也。

《蘇氏方》治婦人血分阻滯，因虛而不堪行藥者，用此行散瘀積，補續折傷，一切筋骨血病。
又《甄氏方》主骨中邪氣，風血兩痹，以致手足不收，或大病後四肢痿軟無力。
《雷氏方》治耳鳴耳聾，虛氣攻牙，牙痛動搖諸證，咸需治之，皆人腎入骨之驗也。
但性燥氣溫，如血虛風燥，血虛有火，血虛攣痹者，俱禁用之。

如必不得已，在所當用者，宜配大滋養同劑方可。
盧不遠先生曰：味苦走骨，氣溫暖腎，有火疾者恐生懊憹。
<u>集方</u>　（稽接骨家傳方：）治打撲傷損骨節筋脈，或腫或痛，或傷折，或閃肭。
用骨碎補三兩，當歸、川芎、川續斷、紅花（俱酒洗炒）、桃仁泥各一兩五錢，分作十劑，水煎服，或作丸梧桐子大，每早晚吞服三錢，白湯送亦可。

（《產寶方》：）治婦人血氣阻滯，攻痛心腹，或流散四肢；成腫成脹，腹猶疼悶，血不行者。
用骨碎補三錢，當歸、川芎、木香、玄胡、香附各二錢，俱酒炒，水煎服。
（方龍潭春匯方：）治骨中邪氣，或風或火，或濕或血，或痰飲諸病，留滯作疼作脹，難以言狀者。
用骨碎補三錢，羌活、防風、黃柏、蒼朮、當歸、川芎、懷生地、半夏、天麻各二錢，俱酒洗，炒燥為末，每用三錢，白湯調服。

（戴元禮方：）治久痢久瀉不止，形容憔悴，腿足痿軟無力者。
用骨碎補二兩，川萆薢一兩，於白朮、茯苓、枸杞子各八錢，俱用酒洗，曬乾炒燥為末，或作散，或作丸，每食前服三錢，白湯送。
（《聖濟總錄》：）治腎虛耳鳴耳聾，並齒牙浮動，疼痛難忍。
用骨碎補四兩，懷熟地、山茱萸、山藥、茯苓各二兩，牡丹皮一兩五錢（俱酒洗炒），澤瀉八錢（鹽水炒），共為末，煉蜜丸，每服五錢，食前白湯送下。

（《聖濟總錄》：）治一切牙痛。
用骨碎補四兩，炒黑為末，每早擦牙，不惟堅齒，亦且補腎益精，併除一切骨病。
如牙動將落者，數擦立住，再不復動，極驗。
（《內府方》：）治病後發落不住。

用骨碎補、野薔薇嫩枝各少許，煎汁刷之。
（《楊仁濟家抄》：）治腸風失血不止。
用骨碎補四兩，炒黑如炭，為細末，每早服三錢，米湯調服。
（《繆氏醫裨》：）昔魏刺史患久泄，諸醫不效，竟至危殆。

一醫用骨碎補為末，入豬腎中煨熟食之，頓止，蓋腎主大小二便，久泄屬腎虛，不可專從脾胃也。
特附此以廣其義云。
<h3> - 石韋</h3>
味苦，氣溫，無毒，足太陽膀胱經藥也。

《別錄》曰：石韋，生華陰山谷。
蘇氏曰：今晉、絳、滁、海、福州、江寧、吳越，凡陰崖險鏬處處有之。
叢生石旁，不聞人聲處更良。
李氏曰：凌冬不調，葉長近尺，闊寸許，背有黃毛，柔韌斑點如紋。

一種葉背有金星者，名金星石韋。
葉如杏葉者，名杏葉石韋。
同生石上，功用亦相同也。
修治：去黃毛極淨，否則戟人肺，令咳逆難療也。

外有古瓦屋上生者，名瓦韋，療淋亦效。
<u>石韋</u>　利水道，通癃閉之藥也（《本經》）。
《日華子》（閔效軒稿）主小便癃閉不通，或淋瀝遺溺，凡膀胱一切火鬱氣閉之證，用此立清，故前古又謂清肺氣，主勞熱，下咳逆，即與治膀胱火鬱氣閉之證同意。
但其氣性溫平，無毒，不補不瀉，為方科要藥，倘不善制，去毛未淨，增人咳嗽，司業者當留心毋忽也。

<u>集方</u>　（《聖惠方》）：治小便淋痛。
用石韋（去毛淨）、滑石各等分，為末，每服二三錢，白湯送，最驗。
（《指迷方》：）治小便轉脬。
用石韋（去毛淨）、車前子各二錢，甘草五分，水煎服。

（《普濟方》：）治男婦血淋。
用石韋（去毛）為末，茄子枝煎湯下二錢。
（《普濟方》：）治血崩漏。
用石韋（去毛）為末，每服三錢，溫酒服，極效。

<h3> - 金星草</h3>
（又名金星石韋。）
味苦，氣寒，無毒。
劉氏曰：金星石韋，生成出處與石韋同，喜生背陰石上及竹箐中，或大木下，及古瓦屋上。

少日色背陰處當有之。
初出深綠色，葉長尺余，至深冬背生黃星點子，兩兩相對，無花實，凌冬不凋，其根盤屈如菖蒲根而細，折之有筋，五、六月和根採之，風乾用。
<u>金星石韋</u>　其主治功用與石韋同，然性至冷，解鬱熱背發癰瘍，及金石煙火丹藥諸毒，發病特異，悉以末白湯調服立下。
不惟丹石火藥之毒悉去，即終身有患諸火病，一併盡除也。

如年老人不可輒服，若患人不因金石煙火丹藥之毒而因憂鬱，氣血凝滯而發毒者，亦非所宜也。
其根搗爛浸麻油，塗頭，大生毛髮。
（《本事方》：）治熱毒下血。
用金星草、陳乾薑各三兩，俱微炒，共為末，每服一錢，白湯調下。

（《集驗方》：）治腳膝爛瘡。
用金星草背上星刮下，搗爛敷之即干。
<h3> - 石莧</h3>
味辛、苦，氣平，有微毒。

蘇氏曰：石莧，多生筠州，附河岸沙石上生之。
春生苗葉，莖青，高一尺，葉如水柳而短，八、九月採之。
<u>石莧</u>　善吐風涎之藥也（宋《圖經》）。
《蘇氏方》同甘草等分煎服（吳養元稿），治齁䶎屢效。

<h3> - 虎耳草</h3>
味苦、辛，氣寒，有小毒。
李氏曰：虎耳草，生陰濕處，人亦栽於石縫間，莖高五六寸，有細毛，一莖一葉如荷蓋狀，人亦呼為石荷葉，葉大如錢狀，又似初生小葵葉，如虎之耳形，夏開小花，淡紅色。
<u>虎耳草</u>　解瘟疫，吐蠱毒之藥也（李時珍）。

宜生取搗汁，溫飲之（吳養元稿），能作吐利。
如煎湯冷飲之，又能止吐利，故治暑月熱沙霍亂者，煎湯冷飲之立止。
又治痔瘡腫痛，陰乾燒煙，桶中熏之，立收。
蓋寒涼能散能利之物，有損胃氣，除此數證之外無他用。

<h3> - 景天火丹草</h3>
味苦，氣平，無毒。
《別錄》曰：景天草，又名火丹草。
出太山山谷，極易種植，折枝置土中，澆溉旬日便生也。

今南北處處皆有，多生石山上，今人家種於中庭，或種盆中，置屋檐上，云可闢火。
春生苗，高一二尺，莖黃赤色，質極柔弱，折之有汁出。
葉似長匙，淡綠色，光澤柔厚，起層而上。
夏開碎花紅白色，結實如連翹而小，中有細黑子如粟粒。

秋後莖枯，明春宿根再發。
<u>火丹草</u>　解小兒赤遊丹毒，消風疹熱瘡之藥也（甄權）。
《別錄》方解蠱毒（閔效軒稿）、一切血熱諸病。
《鮑氏方》定傷寒熱狂，時行赤眼頭痛，小兒血熱驚風等證。

但苦寒純陰，苟非實熱火邪，勿得輕用，以動脾氣，惟外塗無礙耳。
<u>集方</u>　（《千金方》：）治熱毒丹瘡，並煙火丹毒，金粉諸毒，毒從兩股兩脅起，赤如火。
用火丹草搗汁，和生酒減半飲之，或用渣塗患上。
（《別錄》方：）治蠱毒內攻，不能吐出。

用火丹草搗汁飲之。
治傷寒熱極狂亂。
用火丹草搗汁飲之。
（《日華子》：）治天行時熱，眼赤頭痛。

用火丹草搗汁，日點三五次。
（《普濟方》：）治小兒驚風煩熱，並遍身風疹，瘙癢諸瘡，或風疹隱現，皮膚不出。
用火丹草煎湯浴之。
<h3> - 石胡荽</h3>

味辛，氣溫，無毒，其性雄烈，升也，陽也。
李氏曰：石胡荽，南北諸處皆生，生石縫間及陰濕地。
小草也，高一二寸，冬月生苗，細莖小葉，其狀宛如嫩胡荽，其氣辛薰，人不堪食，鵝亦不食之。
夏開細花黃色，結細子，極易繁衍，僻地生此常鋪滿地面也。

又一種小草，狀類石胡荽，又名天胡荽，生近水渠中濕處，又名雞腸草，亦即此草也。
<u>石胡荽</u>　利九竅，通鼻氣之藥也（蕭炳）。
其味辛烈（《閔效軒集》），其氣辛薰，其性升散，能通肺經，上達頭腦，故《孟氏方》主齁䶎痰喘，氣閉不通，鼻塞鼻痔，脹悶不利，又去目中翳障，並頭中寒邪，頭風腦痛諸疾，皆取辛升溫散之功也。
如開鍋蓋法，常欲邪毒不閉，令有出路，然氣雄而烈，力小而銳，宜㗜氣以聚其力，故目病暴赤時眼，翳膜障礙，取此塞鼻，㗜其氣即愈，亦仙方也。

<u>集方</u>　（《集簡方》：）治寒痰齁喘。
用野園石胡荽研汁，和白酒服，即住。
（瀕湖方：）治鼻中生瘜肉。
用石胡荽揉爛，塞鼻中，一日即消。

（《倪氏啟微方》：）治目生翳障，目赤腫脹，羞明昏暗，隱澀疼痛，眵淚作癢，鼻塞頭痛腦酸，外翳扳睛諸病。
用石胡荽草（曬乾）二錢，川芎一錢，為細末，噙水一口，每以如米粒少許，㗜入鼻內，淚出為度。
（滑集元方：）治中寒冷之邪，頭風頭痛。
用石胡荽陰乾揉爛，綿裹塞鼻，隨左右㗜之，含水一口，此方亦可止牙痛。

（張函宇傳：）治一切腫毒。
用石胡荽一把，搗爛絞汁半碗，和酒半碗，加穿山甲一錢（燒存性），當歸尾三錢（炒），俱為末，調入藥汁內，服之以渣敷患處。
（《簡便方》：）治濕毒臁瘡。
用石胡葵一把，曬乾為末，每以五錢，用真鉛粉三錢，桐油調作隔紙膏，量瘡大小攤貼，先以溫茶洗淨瘡，縛上膏藥，即有黃水出，五六日漸愈。

治脾寒瘧疾。
用石胡荽一把，杵汁半盞，入熱酒半盞，和服甚效。
<h3> - 離鬲草</h3>
味辛，氣寒，有小毒。

陳氏曰：離鬲草，生人家階庭濕處。
高二三寸，苗葉似幕罨，江東有之，北上無也。
（離鬲草（夢遺方））吐痰飲，截痎瘧之藥也。
故《陳氏藏器方》（《閔效軒集》）治小兒無辜寒熱，大腹痞滿，又散膈上痰飲，生搗汁，飲一合，當吐出宿物立愈。

又搗爛，敷痰癧、結核、疳塊諸疾，此瞑眩之藥。
<h3> - 酸漿草</h3>
味酸，氣寒，無毒。
蘇氏曰：酸漿草，生南中道旁陰濕地，及人家園圃中多有之，北地亦有。

苗高一二寸，叢生布地，極易繁衍，葉如浮萍，一枝三葉，一葉兩片，至晚自合，帖服如一。
四月開小黃花，結小莢，長一二分，內有細子，冬亦不調。
初生嫩苗，小兒喜食，用揩瑜石、銅器，白亮如銀。
<u>酸漿草</u>　解毒涼血之藥也（李時珍）。

《唐本草》（《閔效軒集》）治男婦大小諸熱淋證，澀瀝不通，及大便秘塞，或痔瘡脹痛，或肛脫不收，或天行煩熱，燥渴諸疾，凡屬血熱，咸宜用之。
但酸寒清利，只宜熱閉不通，如屬胃虛自當遜避。
<u>集方</u>　（《王氏百一選方》：）治小便氣、血、砂、膏、勞五種淋證。
用酸漿草一把，和四苓散煎服，即愈。

（《沈存中靈苑方》：）治諸淋澀痛。
用酸漿草洗淨，搗自然汁一碗，和生白酒，頓熱一碗，空心飲，立通。
（《摘玄方》：）治二便不通。
用酸漿草、車前草各一大把，和砂糖一錢調服，立通，未通再服。

（《外臺秘要》：）治痔瘡出血疼痛。
用酸漿草一大把，水二升，煎半升服，日三次，立效。
（瀕湖方：）治大腸熱極，肛脫不收。
用酸漿草一大把，甘草五錢，水二升，煎半升，徐徐服。

（邵九先方：）治天行時熱，煩躁作渴，真熱極者。
用酸漿草一大把，水二升，煎減半飲之。
（《永類方》：）治癬瘡作癢。
用酸漿草搗揉擦之，數次愈。

（《節齋醫論》：）治牙齒腫痛。
用酸漿草一兩（洗淨），川椒五十粒（去目），為末，同搗爛取豆大，著痛處即止。
<h2><span class="brown">草部（苔草類）</span></h2>
<h3> - 陟釐</h3>

味甘，氣寒、平，無毒。
蘇氏曰：《壬子年拾遺記》云：晉武帝賜張華陟釐紙，乃水中粗苔為之，青綠色，名苔紙，青澀也。
又水中石上生者，綠色，如毛，詩人命名石發是也。
《別錄》云：陟釐生江南池澤間，水中石上。

一種浮水中，不生石上者，名水苔，性極冷，與陟釐少異。
陟釐今曬乾之，治為苔脯，又以糖、鹽、醋拌食尤美。
水中青苔，洗淨曝乾，亦可作脯食。
二者皆利人，汴京市中甚多。

外又有生井中者，名井苔；生老屋上者，名屋遊；生古牆側者，名垣衣；生土牆頭者，名土馬鬃；生船底者，名船苔；生山石上者，名昔邪；生水中石上者，即陟釐是也。
<u>陟釐</u>　止渴止痢之藥也（《別錄》）。
生水中石上，甘寒而潔（閔效軒稿），善治暑熱之邪，傷氣血者為煩渴而燥，為穢痢而澀，並積熱犯胃，痢疾脹悶不食者，每需用此，屢奏功效。
倘屬胃家虛寒，切勿沾口。

<u>集方</u>　治以上諸病。
用陟釐取新鮮者，搗汁，和白湯飲，如無新鮮，取乾者煎汁飲，亦可。
<h3> - 海苔菜</h3>
味鹹，氣寒，有小毒。

倪氏曰：海苔菜，生海岸厓畔，長尺余，彼人干之為脯。
但味鹹，與陟釐、水苔味淡不同也。
<u>海苔菜</u>　化癭瘤結核（陶弘景），消酒積，解丹石藥毒之藥也（時珍）。
味鹹得水氣而成（閔效軒稿），凡風火、煙石、丹藥諸毒，用此立解，茶積、酒積蘊結內臟，以致面黃腹痛，投此即平。

但氣雖寒平，性稍有毒，緣水氣釀結故也，如多食亦令發瘡疥，使人面色痿黃，少血色，又飲病作嗽之人亦忌用。
（納樹孔中，殺蠹。）
<u>集方</u>　治以上諸病。
用海苔菜取新鮮者，搗汁，和白湯飲，如無新鮮，取乾者煎汁亦可，切細和粥食，亦可充蔬。

<h3> - 石蕊</h3>
味甘、澀，氣寒，無毒。
陳氏曰：石蕊，生太山石上，如花蕊。
《別錄》方雖載，只有功用，不言形狀。

此生高山石上，今人謂之蒙頂茶，多生兗州蒙山石上，乃山霧日影熏蒸日久結成。
早春青翠鋪開，葉如手掌，蓋苔衣類也。
春中刮取，曝乾饋人，謂之石云茶，其狀白色，輕薄如花蕊，其氣香如蕈，其味甘澀如茗，不可煎飲，止宜咀嚼及泡湯啜，清涼有味。
<u>石蕊</u>　解熱化痰，生津潤喉之藥也（李時珍）。

此得山霧陰清之氣以生（馬少川稿），輕浮高潔，能去心熱，煩悶不安，肝熱眼障失明，脾熱唇口瘡發，肺熱咽燥痰結，腎熱小便淋閉，凡諸虛火火鬱之證，咸宜用之。
（見《蘊齋本草》。）
<u>集方</u>　（五方出《朱蘊齋醫集》：）治心熱煩悶。
用石蕊花五錢，以蓮子十五粒，煎湯泡服。

治肝熱眼目昏障。
用石蕊花三錢，以木賊、薄荷各二錢，煎湯泡服。
治脾熱口瘡。
用石蕊花三錢，以川黃連六分，煎湯泡服。

治肺熱咽燥有痰。
用石蕊花三錢，以麥冬（去心）、黃芩各三錢，煎湯泡服。
治腎熱小便淋閉及濕熱五疸諸疾。
用石蕊花五錢，以車前子、木通各三錢，煎湯泡服。

<h3> - 井中苔、萍藍</h3>
味苦，微甘，氣寒，無毒。
陶隱居曰：井中苔及萍藍，系古廢井中苔萍，及井中磚石土縫間多生，雜草俱類此。
井中苔、萍藍、雜草　解漆瘡熱疹之藥也（《別錄》）。

清陰寒潔（耿長生稿），善除一切火病，井解野葛、巴豆諸毒，搗爛調水飲之。
<h3> - 船底苔</h3>
味甘，氣冷，無毒。
李氏曰：船底苔，系水之精氣，浸漬船根木中，久則變為青涎，漸長苔草，蓋因太陽日氣下映水中，陰陽之氣蒸漬木中而成。

<u>船底苔</u>　止鼻衄，通血淋，化金石藥毒之藥也（孟詵）。
<u>集方</u>　治以上諸疾。
俱取雞子大一團，水煮飲之。
<h3> - 地衣草</h3>

味苦，氣寒，微有毒。
大氏曰：地衣草，系陰濕地，日曬即起，苔蘚如草狀者是也。
<u>地衣草</u>　解火毒丹毒之藥也（《日華》）。
主身面丹腫，中惡心痛，以男人身上汗垢為丸，服七粒，白湯送立解。

<h3> - 垣衣</h3>
味酸，氣寒，無毒。
李氏曰：垣衣，乃磚牆城垣上背陰處青苔衣也，生石上者名昔邪，生屋上者名屋遊，形狀相似，治療略同，古方不曾用此。
<u>垣衣</u>　療黃疸，止衄血之藥也（李時珍）。

《別錄》方主熱極疸黃（閔效軒集），暴風口噤，衄血吐血，俱宜搗汁，和酒飲之即愈。
<h3> - 屋遊</h3>
味甘，氣寒，無毒。
《別錄》曰：屋遊，生古屋上，陰處苔衣也。

八、九月剝取用之，其長數寸者，非屋遊，即為瓦松也。
<u>屋遊</u>　涼血止衄，利氣通小便之藥也（李時珍）。
《開寶》方（白尚之稿）主小兒積熱成癇，痰閉煩悶，煎湯飲之。
李氏方治胃中風火，牙齦宣露，和鹽少許，泡湯漱齒及鼻衄暴出，小水卒秘，俱宜新汲水研服。

此寒淡清肅之物，多服亦損胃氣，胃寒者少與之。
<u>集方</u>　《經驗旦玄》：治犬咬痛極。
取古屋上青苔屑，按之立止。
<h3> - 昨葉何草</h3>

味酸，氣平，無毒。
（即古屋上瓦松也。）
蘇氏曰：昨葉何草處處有之，生年久陰處瓦屋上，如蓬初生，高尺余遠望如松，故名瓦松。
<u>昨葉何草</u>　涼血行血之藥也（李時珍）。

《唐本草》治胃熱酒積（江喬野稿），煙火、金、石、丹毒成血痢腸風者，服之即止，此涼血而止血也。
又女子內熱血乾，經絡不行，服之即通，此又涼血而行血也。
然氣寒性利，通行之用居多，如血熱氣實，酒食味厚之人間有用之取效。
如老弱胃虛乏力之人，不可泛施。

<u>集方</u>　（《摘玄方》：）治經血不通。
用古屋陰處瓦松（活者）五兩，搗汁，和酒一碗，入當歸梢、紅花各一兩，煎減半，空心飲。
（《唐本草》：）治熱毒酒積，腸風血痢。
用瓦松八兩，搗汁，和酒一半，入白芍藥五錢，炮薑末五錢，煎減半，空心飲。

（《經驗良方》：）治小便沙澀成淋不通。
用瓦松一斤，濃煎湯，乘熱熏洗小腹，約兩三次即通。
<h3> - 土馬鬃</h3>
味甘、酸，氣寒，無毒。

劉氏曰：土馬鬃，所在背陰古土牆之上，歲多雨則茂盛，或以為垣衣，非也。
垣衣，生磚牆之側，此生土牆之上，比垣衣更長，故名馬鬃，亦苔草之類也，採之日乾用。
<u>土馬鬃</u>　涼血止衄，退熱壅骨蒸之藥也。
<u>集方</u>　（《衛生寶》：）治暴衄。

取土馬鬃一二兩，生酒煮滾，溫和服。
（《思安集》：）治骨蒸夜熱。
取土馬鬃一兩，納嫩雞中煮食，漸退。
<h3> - 卷柏</h3>

味辛，氣溫，無毒。
《別錄》曰：卷柏，生嘗山山谷。
蘇氏曰：今關、陝及沂、兗諸州亦有之。
叢生石上，春分宿根再發，高三五寸，細葉似側柏，遇雨舒開如掌，經晴卷束如拳，根紫赤多須，無花子，六、七月採取，洗去沙土，陰乾用。

<u>卷柏</u>　行血通經之藥也（甄權）。
前古主女人陰中寒熱（計日茹稿），癥瘕血閉，絕子，此屬陰不與陽，功能使陰氣起及，陽氣前通，瘀滯行而新血生，癥瘕去而寒熱解，營衛融和，子可發育矣。
然淡利之物，活血通經，卷柏之常性也。
苟非血有瘀蓄，或不因瘀蓄而致疾者，不可輕用。

<u>集方</u>　治婦人血閉成瘕，寒熱往來，子嗣不育者。
用卷柏四兩，當歸二兩（俱酒浸炒），白木、牡丹皮各二兩，白芍藥一兩，川芎五錢，分作十劑，水煎服，或煉蜜為丸，每早服四錢，白湯送。
（楊仁存方：）治大腸下血，不拘年月遠近。
用卷柏、側柏、棕櫚各等分，俱火燒存性，為末，每早食前服三錢，白湯調下。

外有地柏，即卷柏之生於地上者，生蜀中山谷，根黃莖細，狀如絲，上有黃點子，無花葉，三月生，長四五寸許，四月採，曝乾用。
此藥治臟毒下血，與嫩黃耆各等分為末，米飲調，每服二錢，蜀醫甚神。
此方特附此以廣用云。
<h3> - 石松</h3>

味苦、辛，氣溫，無毒。
（又名玉柏。）
陳氏曰：石松，生天台山石上，似松，高一二尺，山人取根莖用，諸名山皆有之。
<u>石松</u>　驅風活血之藥也（陳藏器）。

《拾遺》方（楊思山集）主腳膝冷疼，皮膚麻木，一切風痹不仁之證，宜一味浸酒飲之。
<h3> - 桑花</h3>
味苦，氣溫，無毒。
大氏曰：桑花，生桑樹上白蘚，花樣如錢，用刀刮取，炒用，不是桑椹花也。

<u>桑花</u>　澀腸健脾，止泄止血之藥也（李時珍）。
《日華子》（釋醫臨水稿）治吐血衄血，腸風臟血，及婦人血淋，白帶諸疾，為末服二三錢，良驗。
<h3> - 馬勃</h3>
味辛，氣平，無毒。

寇氏曰：馬勃，生濕地及腐木上。
陶氏曰：俗呼馬屁勃是也。
五、六月卒然而發，紫褐虛浮，狀如狗肝，大者如斗，小者如拳如杓，以指彈之，即有塵出。
韓退之所謂牛溲馬勃，俱收者是。

修治：密室中置篋幃紙，以生布張開，緩緩摩擦，下以盤承取末用。
<u>馬勃</u>　敷諸種惡瘡之藥也（陶弘景）。
《別錄》方（江春野稿）除浸淫馬疥，療癰疽瘡毒，散頭面卒腫。
凡闇亂晦蒙之眚（《盧氏乘雅》），結聚壅閉成病者，假此輕浮勃然卒長之物，旋放旋卷，即旋開而卒旋合矣。

他如《寇氏方》治喉痹重舌，久嗽失音，凍瘡破爛諸證，亦取此勃然旋放，冥然旋消之意。
李瀕湖先生曰：馬勃輕虛，上焦肺經藥也。
故能清肺熱咳嗽，喉痹失音，瘡疥諸疾，所以東垣公治大頭瘟，咽喉不利，有普濟消毒飲亦嘗用之。
<u>集方</u>　（見醫獸方中：）治馬疥。

用馬勃擦粉，菜油調敷。
（《外科良方》：）治癰疽。
用馬勃擦粉，米醋調敷即消。
併入連翹各少許，煎服亦可。

（東垣方：）治頭面卒腫並大頭瘟毒。
用馬勃五錢（剪碎），連翹、荊芥、牛蒡子、薄荷、白芷、玄參、羌活、防風各三錢，杏仁、川芎各一錢，水煎服。
（《經驗良方》：）治急喉痹。
用馬勃（擦粉）五錢，火硝一錢，共為極細末，每吹一字，吐涎血即愈。

（《普濟方》：）治久嗽不止。
用馬勃擦粉，再研細，煉蜜丸梧子大，每服三十丸，白湯下。
（《袖珍方》：）治積熱吐血。
用馬勃擦粉，蜜湯調服一二錢。

治臁瘡久不斂。
用馬勃粉敷之，間日用蔥湯洗一次。
<h2><span class="orange">卷之八</span></h2>
<h2><span class="brown">木部（香木類）</span></h2>
<h3> - 桂</h3>
味甘、辛，氣熱，臭香，有毒，陽中之陽浮也，入手太陽、太陰，足太陽、太陰少陰經。
李瀕湖曰：桂有四等，曰牡桂、菌桂、桂心、桂枝之分，同是一種。
牡桂，出合浦、交趾、廣州、象州、湘州、桂嶺諸處，生必高山之巔，旁無雜樹，自為林類，葉色四時常青，凌冬不凋，如枇杷葉，邊有鋸齒，中心有縱紋兩道，宛如圭形。

四月放花無實。
木皮紫赤堅厚，臭香，氣烈味重者為最。
枝皮為桂枝，干皮之薄者為桂皮，厚者為肉桂，為桂心。
又菌桂出交趾、桂林山谷，生必臨岩。

正圓如竹，小於牡桂，亦自為林，凌冬不凋。
葉如柿葉，尖狹光澤，邊無鋸齒，中心有縱紋三道，三月結蕊黃色，四月放花，五月結子，如暗河之實。
木皮青黃，骨軟而軟，易於環卷如筒，亦以皮之厚薄分桂心、桂枝之差等也。
《桂海志》云：凡諸術類葉中心皆一道縱理，獨桂葉有兩道、三道如圭形，故字從圭。

又《埤雅》云：桂，猶圭也，宣道百藥，為之先聘通使，如執圭之使也。
古名「梫」，言能侵害他木，故《炮炙論》云：以桂木削釘，釘樹根，其節即死是也。
蘇氏曰：本草載桂只有牡桂、菌桂二種，今嶺表所出，則有筒桂、肉桂、桂心、官桂、板桂之名，而醫家用之罕有分別。
筒桂，正圓如竹，有二三重者，則今之菌桂是也。

官桂，皮薄色黃，肉薄脂少，即今之牡桂是也。
若平卷多脂，即今之板桂是也。
若肉桂、桂心皆從筒桂中分，其肉厚，其臭香，其味辛甘，其色紫者，即肉桂也。
若肉桂又去外層，留其中心一層者，即桂心也。

如此分別，則桂之名義可得而知矣。
又丹陽山有一種山桂，葉如麻，四月開細黃花，木色亦紫，氣微香，只是味苦辛，與肉桂之香、甘辛，迥不同也，市中偽充肉桂，不可不辨。
<h3> - 桂枝</h3>
散風寒，逐表邪，發邪汗，止咳嗽（張元素），去肢節間風痛之藥也（朱丹溪）。

《字韻》云：枝，指也（御醫門吉生稿）。
從本干而分支，致四末也。
氣味雖不離乎辛熱，但體屬枝條，僅可發散皮毛肌腠之間，遊行臂膝肢節之處，故能散風寒，逐表邪，自內出外，辛以散之，甘以和之，熱以行之。
又能入血分，利肝肺氣，止煩止咳，兼除風痹、肢節攣痛，專取其氣薄輕揚，上浮達表，出汗而通腠理也。

仲景書用以治冬月傷風寒，即病邪在表者。
寇、成兩氏論之詳矣。
<h3> - 牡桂</h3>
治癰疽，排潰瘍，化膿血（《別錄》），止疼痛，利筋骨血脈（馬志）之藥也。

《說韻》云：牡，陽象也（趙天民稿）。
有花無子，較枝稍強也，故能行皮腠血肉之內，治癰疽已潰未潰，護心托裡，或筋骨痠疼，肌肉頑麻，或惡露不行，上攻心嘔，或跌撲損傷，瘀血積滯，藉此辛甘溫熱之用，善行血脈以通筋骨，去陳以致新也。
<h3> - 肉桂</h3>
去陰寒，止腹痛，通經脈，化冷痰，散奔豚，定寒疝，固泄瀉，斂虛汗，暖腰膝，安蛔逆，治沉寒痼冷之藥也（蕭炳、李時珍合論），此獨得純陽精粹之力（御醫朱振斯、繆仲醇合稿），以行辛散甘和熱火之勢，乃大溫中之劑。

凡元虛不足而亡陽厥逆，或心腹腰痛而吐嘔、泄瀉，或心腎久虛而痼冷怯寒，或奔豚寒疝而攻衝欲死，或胃寒蛔出而心膈滿脹，或血氣冷凝而經脈阻遏，假此味厚、甘辛、大熱、下行、走里之物，壯命門之陽，植心腎之氣，宣導百藥，無所畏避，使陽長則陰自消，而前諸證自退矣。
如《大氏方》又謂消瘀血，破痃癖者，亦取其辛烈陽健之氣，橫行直往，瘀血得熱則行，而痃癖僻居腸胃膜絡之間，自不容於不行矣。
繆仲醇先生曰：桂，其味辛甘，其氣熱烈，其性橫行直走，獨熱偏陽，表裡俱達，如和營衛，散表邪出汗，實腠理，則桂枝為長，故仲景專用以治冬月傷風寒，即病邪在表者矣。
更有桂心，與肉桂實一物也，只去皮耳。

此則走里行營，除寒，破血，平肝，入右腎、命門，補相火不足，其功能也。
然大忌於血崩，血淋，尿血，陰虛吐血，咯血，鼻衄，齒衄，汗血，小便因熱不利，大便因熱燥結，肺熱咳嗽，或產後去血過多，及產後血虛發熱，小產後血虛內熱，陰虛五心煩熱，陰虛小腹作疼，血熱經行先期，血虛內熱經閉，陰虛寒熱往來，血虛經行作痛，男婦陰虛內熱外寒，口苦舌燥，或中暑昏暈，中熱腹痛，中暑瀉利，暴注如湯，或一切滯下純血，由於內臟伏熱，或腸風下血，臟毒便血，酒後失血，或陽厥似陰，夢遺精滑，虛陽數舉，脫陰目盲，或一切溫病熱病，頭疼口渴，陽證發狂，陽毒發斑，或小兒痧疹，腹疼作瀉，痘瘡血熱，乾枯黑陷等三十餘證，法並忌之。
誤投則禍不旋踵，僅察病因用舍，在斷行其所明，無行所疑，其難其慎，毋嘗試也。
前賢寇氏曰：桂，辛甘大熱。

《素問》云：辛甘發散為陽，故仲景氏用桂枝湯治傷寒表虛，皆需此藥，正合辛甘發散之意。
本草三種之桂，不用菌桂、牡桂者，此二種性止於溫，不可以治風寒之病也。
然衣皇氏止言桂，仲景氏又分桂枝者，特取枝上皮也。
王氏曰：或問本草言桂，能止煩出汗，而張仲景治傷寒有當發汗，凡數處皆用桂枝湯。

又云：無汗不得用桂枝，汗家不得重發汗，若用桂枝是重發其汗，汗多者，用桂枝甘草湯，此又用桂枝閉汗也，一藥二用，與本草之義相通否乎？曰：本草言桂辛甘大熱，能宣導百藥，通血脈，止煩出汗，是調其血而汗自出也。
仲景云太陽中風陰弱者，汗自出，衛實營虛，故發熱汗出。
又云：太陽病發熱汗出者，此為營弱衛強，陰虛陽必湊之，故皆用桂枝發其汗，此乃調其營氣，則衛氣自和，風邪無所容，遂自汗出而解，非桂枝真能開腠理，發出其汗也。
汗多用桂枝者，以之調和營衛，則邪從汗出而汗自止，非桂枝能開汗孔也。

昧者不知出汗、閉汗之意，一遇傷寒無汗者，即用桂枝，誤之甚矣。
言桂枝發汗，發字當認作出字，風散營衛和，則汗自然出，非若麻黃大開腠理，發泄其汗也，其治虛汗亦當逆察其意可也。
成氏曰：桂枝本為解肌者，太陽中風，腠理致密，營衛邪實，津液禁錮，其脈浮緊，發熱汗不出者，不可與此必也。
皮膚疏泄，自汗出，脈浮緩，風邪干於衛氣者，乃可投之發散，以辛甘為主，桂枝辛熱，故以為君，而以白芍藥為臣，甘草為佐者，風淫所勝，平以辛苦，以甘緩之，以酸收之也，以薑、棗為使者，辛甘能發散，而又用其行脾胃之津液而和營衛，不專於發散也。

故麻黃湯不用薑棗，專於發，汗不待行其津液而後汗也。
<u>集方</u>　（仲景方：）治傷寒太陽病，頭痛發熱，汗出惡風者。
用桂枝、白芍藥、生薑各二兩，甘草一兩，大棗十二枚，水五升，微火煎至二升，徐徐服。
（《方脈正宗》：）治傷風冷咳嗽。

用桂枝五錢，防風、半夏各三錢，乾薑一錢，北五味子、北細辛各五分，水煎服。
（《外科正宗》：）治四肢骨節間風痛。
用桂枝、當歸、白朮、防風、羌活各二錢，薑黃、秦艽、紅花、川芎、黃柏、甘草各一錢，水煎服。
<u>集方</u>　（《外科精義》：）治癰疽發背，膿水清稀，膿毒不化，疼痛不止。

用牡桂五錢，白芷、黃耆、當歸、皂角刺、穿山甲、人參各三錢，羌活、乳香、沒藥、金銀花各二錢，水酒各半，煎服。
（《楊氏產寶》：）治產後惡露不行，上攻心嘔。
用牡桂五錢，玄胡索（醋炒）、五靈脂、當歸、紅花、陳皮各二錢，水煎服。
（《林氏集方》：）治跌撲損傷，瘀血積滯，脹悶疼痛。

用牡桂三錢，當歸、川芎、紅花、蘇木、桃仁、乳香、沒藥、牛膝各二錢，水煎服。
<u>集方</u>　（仲景方：）治三陰直中寒證，頭不疼，身不熱，口不渴，或有微熱微渴，自汗，腹痛，泄瀉，吐冷涎，吐蛔蟲，四肢厥冷，躁煩不寐，或語言錯雜，時昏時省。
用肉桂、附子（童便制）、人參各三錢，乾薑、白朮（炒）、黃耆、吳茱萸各五錢，北細辛一錢五分，水煎服。
（《方脈正宗》：）治三陰寒疝，攻衝欲死，亦有厥逆自汗者。

用肉桂、附子（童便制）、小茴香、青皮、橘核、厚朴、陳皮、吳茱萸各三錢，水煎服。
（《方脈正宗》：）治奔豚疝瘕沖築。
用肉桂、乾薑、小茴香各五錢，牡丹皮、木香、檳榔各二錢，甘草五分，水煎服。
（《楊氏產寶》：）治婦人經脈冷凝，阻遏不通，腹痛脹悶。

用肉桂、木香各三錢，陳皮、玄胡索、香附（俱醋炒）、當歸、川芎（俱酒炒）、牡丹皮、桃仁、烏藥各二錢，水煎服。
（《直指方》：）治積年痃癖不消，時發時止。
用肉桂、木香、白木各一兩五錢，當歸梢、川芎、香附、小茴香（俱酒炒）、佛手柑、茯苓各三兩，澤瀉、山藥各二兩（俱炒過），研為末，煉蜜丸梧子大，每早服五錢，白湯下。
（何啟山方：）治胎死不下。

用肉桂心（研細末）二錢，芒硝一錢，熱酒調服，立下。
如難產及橫生者，本方去芒硝，加麝香二分，溫酒調下。
（《蔡心集》：）治大人、小兒及老邁人食水果、乾果等物傷脾腹脹。
用肉桂心研末，米糊丸綠豆大，每服五十丸，酒下。

（湯盤石方：）治重舌蛾口。
用肉桂末，薑汁調塗患處。
<h3> - 木犀花</h3>
味辛、甘、苦，氣溫，無毒。

寇氏曰：木犀花，生閩、粵、江、浙山谷中，亦是筒桂之類，而性大異。
其葉不似柿葉，有有鋸齒，如枇杷菜而粗澀者，有無鋸齒，如梔子葉而光潔者。
叢生岩嶺間，謂之岩桂，士人又呼為木犀。
有三種之分，其花白者名銀桂，黃者名金桂，紅者名丹桂。

有秋花者，有春花者，有四季花者，有逐月花者，其皮薄而不辣，白而不赤，陰淡而不香，不堪入藥。
惟花香馥馨蘊可收，曬乾作茗，或浸酒，或鹽漬，可作香茶、香墜之類。
<u>木犀花</u>　散冷氣，消瘀血，止腸風血痢之藥也（李時珍）。
其味苦，能下氣（釋醫冷庵），其氣溫，能散寒，其臭香，能破結，凡患陰寒冷氣瘕疝奔豚，腹內一切諸冷病，蒸熱布裹熨之，諸疾皆愈。

<h3> - 松脂</h3>
味苦、甘，氣溫，無毒。
《別錄》曰：松脂，生太山山谷，中原雖有，不及邊塞與衡山者佳，以通明如薰陸香成顆粒者為上。
《抱朴子》云：凡松脂以老松皮內自然流出聚凝及流結根底，不見風日者為第一，入地深久，化為琥珀，擊取者次之，煮成者亦不堪用，宜六月採。

雷氏曰：修治須溶化，濾去松末及沙石，水內冷定，再用麻布袋盛，入沸湯煮一日，取出布袋浮水面者用，不出袋者不用。
李氏曰：松樹，磥呵修聳多節，其皮粗厚，有鱗，其葉二、三月抽蕤，有二針、三針、五針之別，生花長三四寸，採其花蕊為松黃，結實狀如荔枝，累成鱗甲，秋老則子長甲裂，隨風飛散，著土便生。
惟遼海及雲南者，子大如巴豆可食，謂之海松子，詳見果部。
<u>松脂</u>　拔毒消癰，吸膿去腐肉之藥也（朱丹溪）。

其氣溫燥（苗天秀稿），其質黏泥，於外科作散子敷塗，或和油煉成膏子，貼蓋一切潰爛，敗穢腐肉，能排膿血，為必用之物。
故前古主癰疽惡瘡，白禿瘙疥，蟲牙鼠瘻，不過外應敷貼，功盡之矣。
有言煉久色白如玉，服食能潤心肺，輕身延年，此荒唐不稽之說，不可信從。
如入瘍科，敷貼料中，可去膿拔毒，腐穢初作，或初潰者可用，如久潰瘍，膿血已盡，氣虛血寒，肉泛而不斂者，用此不惟不能生新肌，反增潰爛，延流皮肉，損人筋脈，不可勝言，用者當細審之。

<u>集方</u>　（《外科全書》：）治癰疽惡毒，及背發一切腫毒，以成膿潰，未破出頭者。
用煉過鬆脂四兩，香油一兩，溶化，用銅綠五錢，研細末和入，用薄油紙攤貼毒上，膿血盡出俟。
膿將淨，然後以丹粉膏貼之。
（《外科全書》：）治癰疽腫毒，潰破膿水淋漓，膿頭不出。

用煉過鬆脂一兩，滴明乳香、真沒藥（俱放瓦上，焙出油）各五錢，樟腦一錢，共為細末，摻入毒內，拔膿散毒。
（《簡集方》：）治小兒白禿瘡。
用煉過鬆脂、黃丹各五錢，輕粉三錢，共為細末，菜油調搽，先用米泔湯洗淨，搽藥，一日一次。
（《鬼遺方》：）治瘙癢瘡疥。

用煉過鬆脂五錢，大黃、蓽茇各一兩，樟腦、檳榔各五錢，共為極細末，用豬脂油一兩，和研為丸，加水銀八錢，再研，以水銀散不見點為度。
每遇瘙癢疥癬，以藥丸瘡上摩之，一二次愈。
（《梅師方》：）治蟲蛀牙痛。
用煉過鬆脂一兩，菜油三錢，火上熬化，將冷凝加入真蟾酥末五分，用箸攪勻，取米粒大，內入牙痛隙處即止。

（《聖惠方》：）治鼠瘻數眼穿破，內潰不收。
用煉過鬆脂一兩，菜油三錢，火熬化，加飛過黃丹五錢，用箸攪勻，取膏子拈成細條子，內入孔中，膿水拔出，漸干收口。
用人參、黃耆、白朮、當歸各三錢，水煎服，日一劑。
<u>續補方</u>　（《集簡方》：）治風蟲牙痛。

用松脂一塊，滾湯泡化，一漱即止。
（《聖惠方》：）一切痿瘡。
用松脂為末，填孔令滿，日三四度。
（徐姐姐方：）治小兒頭上軟癤，頻發不愈，俗名軟⿸疒貢頭。

用煉過鬆脂八兩，銅綠二兩，麻油三兩，豬膽汁三個，先將松脂火上溶化，乃下油並膽汁熬勻，傾入水內，扯拔百遍，貯瓷器內。
遇此患，每用細布攤貼，不須再換。
（《摘玄方》：）治婦人白帶久不愈。
用煉過鬆脂五兩，酒二升，煮乾，入木臼內杵細，為丸梧子大，每服百丸，溫酒下。

（李樓奇方：）治一切腫毒。
用煉過鬆香八兩，銅青八錢，蓖麻子仁六兩，同搗成膏攤貼，未成即消，已成即潰，甚妙。
（《朱氏家抄》：）治一切膿爛臁瘡。
用煉過鬆香四兩，蔥頭二兩，入臼內搗爛，加入生豬脂三兩，共搗成膏，用油單紙攤，夾紙貼，每日翻換，以米泔溫洗，半月愈。

<h3> - 松實</h3>
味甘，氣溫，性和，無毒。
方氏曰：松實，出松卵鱗甲中。
見前松脂條內，又互見果部中。

<u>松實</u>　補精髓血氣之藥也（李珣）。
陳氏方主風痹寒氣（任少山稿），虛羸少氣諸不足證。
經云：精不足者，補之以味，甘能益血是已。
形不足者，溫之以氣。

溫能和氣是已。
服餌卻疾延年，除五勞七傷，惟此足以當之。
然亦久服，乃可責其效耳。
<u>集方</u>　（東坡居士方：）治風痹寒氣，虛羸少氣，及五臟勞傷，咳嗽吐痰，骨蒸盜汗，心神恍惚，飲食不甘，遺精滑泄等證。

用松實仁八兩，麥門冬（不去心）一斤，金櫻子、枸杞子各八兩，熬膏，少加煉蜜收，每早晚白湯調服十餘茶匙。
<h3> - 松節</h3>
味苦，氣溫，無毒。
方氏曰：松節，出大松樹中，劈取，以赤黑如絳者佳。

<u>松節</u>　去骨節中風濕之藥也（陶弘景）。
《別錄》方（陳一齊稿）主一切風虛風氣臂膊痠麻，腳膝疼痛，宜釀酒飲之。
此係松樹之骨也，質堅氣勁，久亦不朽，故去筋骨間風濕諸病，但氣溫性燥，如足膝筋骨，有風有濕，作疼作酸，痿弱無力者，用此立痊。
倘情欲斷喪之人，陰虛髓乏，血燥有火者，宜斟酌用之。

<u>集方</u>　《千金方》：治腳弱骨節風。
以松節釀酒飲。
（《外臺秘要》：）治周身筋骨內痛。
用松節打碎如豆大，炒焦，釀酒飲。

（《外臺秘要》：）治歷節風痛，四肢如解脫。
以松節十斤，酒三斗，浸二七日，每服一合，日五六服。
（《談氏手集》：）治跌撲損傷。
用松節煎酒飲。

<h3> - 松葉</h3>
味苦，氣溫，無毒。
方氏曰：松葉，又名松毛。
叢聳上指，宛如須發，有二莖、三莖、五莖之異。

<u>松毛</u>　去風濕，療癬癩惡疾之藥也（朱丹溪）。
《大氏方》（王嘉士稿）云：松毛，性燥質利，炒黑，善去風濕、頑癬、濕爛、浸漬不幹，並敷冬月凍瘡，生取搗爛作丸能治大風癩疾，或歷節風痛，或腳氣痿痹，或頭風頭痛等證，以上數病，凡關風濕致患者相宜，倘因血虛風燥致病者禁用之。
<u>集方</u>　（《外科正宗》：）治風濕頑癬。
用松毛（炒黑）一兩，和輕粉、樟腦各三錢，濕則乾摻，燥則用油調搽，如癢極者以米醋調敷，並治凍瘡。

如濕爛者，干腫者，作癢者，悉依頑癬同法。
（《外科正宗》：）治大風癩瘡。
用松毛，取生新者搗爛，焙燥，每用松毛二兩，枸杞子二兩，浸酒飲，時時服，不得大醉，久服效，並治歷節風痛，腳弱痿痹。
（《方脈正宗》：）治頭風頭痛。

用生鮮松毛四兩，搗爛，焙燥，浸酒，時時飲之。
其渣取出，貼頂門，用布裹頭三日乃愈。
<h3> - 松花</h3>
味甘，氣溫，無毒。

方氏曰：松花，即松黃，拂取之，似蒲黃，功用勝如脂仁及葉也。
<u>松花</u>　輕清涼滑，療久痢，解酒毒，清血熱之藥也（《吳瑞本草》）。
土人及時拂取（《王明源抄》），和白米、芡實、白糖調勻，印為糕餅，作茶饌食之，大能養胃，清鬱熱，越東風俗以此款賓，歷啟間所時尚也。
<u>集方</u>　（《嬰兒醫鏡》：）治痘瘡癢塌，破損血出，或皮裂漿流。

用松花摻之，即干。
（《方脈正宗》：）治久痢不止，延及數月，纏綿不淨。
用松花，每服三錢，食前米湯調下。
（《韋谷溪手集》：）治好飲之人，酒毒發作，頭痛目眩，或咽喉閉悶，或下利清水，日數十行，形神委頓，（庸工誤作陰寒自利，妄用溫燥熱藥者多有之。）

用松花一兩（焙），陳皮五錢，川黃連三錢，甘草二錢，俱微炒，磨為末，與松花和勻，每早晚各服二錢，白湯調服，二日即愈。
治吐血，胸中氣塞，吐出血紫黑色成塊者，是瘀血也。
用松花、茜草根、桃仁、大黃、積殼各一錢。
治吐血遇勞即作者，是勞傷動血也。

用松花、人參、白朮、白芍藥、麥門冬、生地黃各一錢。
治衄血不止，出於肺也。
用松花、茜草根、黑山桅、黃芩、桔梗、甘草、玄參、生地黃、桑皮各一錢，藕一兩。
治咳血不止，出於肺也。

用松花、川貝母、生地黃、桑皮、款冬花、天麥二冬各一錢五分，甘草一錢。
　治咯血不止，出於腎也，咯出血屑。
用松花、生熟二地、天氣二冬、阿膠各二錢，紫菀、知母、黃柏各一錢。
治唾血不止，出於胃也，鮮血隨唾而出者。

用松花、茜草根、茯苓、川貝母、天麥二冬、杜仲、生地黃、柿餅各二錢，甘草七分，炮姜灰八分。
　治溺血不止，心移熱於小腸也。
用松花、生地黃、黃芩、黃柏、黑山梔、知母、木通、甘草、天門冬、川黃連、萹蓄、茯苓、燈心各二錢。
　治便血不止，大腸出血，臟腑蘊積濕熱也。

用松花、茜草根、側柏葉（炒）、槐角、地榆、阿膠、當歸、生地各二錢，黃柏、白芍藥、蒼朮、黑山梔、川芎各一錢，此方不問糞前糞後，並腸風下血，並皆治之。
<h3> - 柏子仁</h3>
味甘，氣平，無毒，入足厥陰、少陰，又入手少陰經。
陶隱居曰：柏，處處有之，當以太山、陝州、宜州、干陵者為最。

四時長青，葉皆側生，枝皆西向。
有四種，一曰叢柏，枝葉叢疊，今人呼為千頭柏；一曰渾柏，獨葉叢茂，木心紫赤；一曰刺柏，枝皆有刺，撫之戟手，皆不結實，惟堪作香，不入藥用；一曰扁柏，木心微白，芳香清烈，作花細小，結實有角，角四裂出子。
霜後採取中仁黃白色，最多脂液。
惟干陵者木理旋繞，有云氣，山水鳥獸狀。

修治：蒸熟，去皮殼，搗作餅子，日乾收用。
<u>柏子仁</u>　潤燥補髓，養心神，定驚悸之藥也（李東垣）。
此藥氣極芬芳（御醫朱振斯），則脾胃所喜，質極潤澤，則肝腎所宜。
故前古謂安養五臟，主驚悸，定心神，悅顏色，聰耳目，為延年卻病之上劑也。

但體質多油，腸滑作瀉者勿服，膈間多痰者勿服，陽道妄舉，腎家有熱者勿服。
已油者能令哮肺，勿入藥用。
李瀕湖先生曰：按《六書精蘊》云：萬木皆向陽而柏獨西指，蓋陰木而有貞德者，不畏霜雪，得木之正氣也。
又《埤雅》云：柏之指西，猶針之指南也。

<u>集方</u>　（西醫方執中方：）治心神虛怯，腎髓衰乏，驚悸怔忡，志意恍惚，或睡臥不寧，或虛煩懊憹等證。
用柏子仁二兩（研），人參、茯苓、當歸、川芎、半夏、遠志、棗仁、白朮（俱炒）各一兩二錢，川黃連（酒炒）五錢，共為末，煉蜜丸梧桐子大，每早晚各服三錢，白湯下。
（錢氏方：）治小兒躽啼驚癇，腹滿，大便如青苔色。
用柏子仁研末，白湯調服一錢。

（《類方》：）治黃水濕瘡。
用真柏油二兩，熬稠，搽之立愈。
<h3> - 側柏葉</h3>
味苦、澀，氣微寒，無毒。

雷氏曰：柏葉，有花柏葉、叢柏葉及有子圓葉。
其有子圓葉成片，如大片雲母，葉皆側形，葉上有微赤毛者，宜入藥用。
如採葉須隨四時建方，春採東，夏採南，秋採西，冬採北，取其得月令之氣也。
<u>側柏葉</u>　止流血，去風濕之藥也（李時珍）。

凡吐血、衄血、崩血、淋血，血熱流溢於外絡者，搗汁服之立止（倪九陽稿）。
凡歷節風痛，周身走注，痛極不能轉動者，煮汁飲之即定。
惟熱傷血分，與風濕傷筋脈者，兩病專司其用。
但性味苦寒多燥，如血病系熱極妄行者可用，如陰虛肺燥，因咳動血者勿用也。

如痹病系風濕閉滯者可用，如肝腎兩虧，血枯髓敗者勿用也。
司業者當熟審之。
盧子由先生曰：扁柏，芳香高潔，紋彩陸離，即參天直上，誰能禁之？乃俯焉西向，以順受金制，可謂至德也已。
巨擘喬木，作社稷棟梁，宜哉殷人以柏，其逆知後世之西向乎。

<u>集方</u>　（《方氏本草切要》：）治吐血、衄血不止，或血崩、血淋諸血熱證。
用新鮮側柏葉五錢，白芍藥、懷生地、真阿膠各三錢，甘草八分，水煎服。
（《方氏本草切要》：）治歷節風痛，痛如虎咬，走注周身不能轉動，動即痛極，晝夜不寧。
用側柏葉五錢，木通、當歸、紅花、羌活、防風各二錢，水煎服。

<u>續集方</u>　（《經驗方》：）治小兒洞痢。
用側柏葉炒黃，煎湯代茶。
（《本草圖經》：）治蠱痢下血，黑色或茶腳色，或膿血如靛色。
用側柏葉、川黃連（俱微炒）各等分，共為末，每服一錢，空心白湯調下。

治腸風亦效。
（《普濟方》：）治酒毒下血，或下痢。
用嫩側柏葉（九蒸九曬）二兩，陳槐花（炒焦）一兩，為末，煉蜜丸梧子大，每空心白湯下百丸。
（繆氏方：）治中風不省人事，得病之日便進此藥，可使風退氣和，不成廢人。

用側柏葉一握（去枝），蔥白一握（連根研如泥），無灰酒一升，煎一二十沸服，如不飲酒人，分作四五服，服完方進他藥。
<h3> - 胡桐淚</h3>
味鹹、苦，氣大寒，無毒，氣味俱厚，陰中之陰也，入足陽明經。
蘇氏曰：胡桐淚，出肅州以西平澤或山谷中，今涼州亦有之。

其樹高大，皮葉似白楊、桐桑輩，故名，木堪作器用。
其脂液下地，與土石間木相雜，狀如黃礬而堅實，得水即消，儼若礬石、消石之類，冬月採之。
<u>胡桐淚</u>　降火熱，清痰結之藥也（《唐本草》）。
經（《金自恆抄》）曰：熱淫於內，治以鹹寒，如急患大熱火毒，咽喉口齒，腫脹不通，或心腹煩滿而脹者，用此咸能潤下，苦能湧上，或下而愈，或吐而痊，取效甚捷。

《滑氏方》又治熱極急黃，黑汗、黃汗諸證，皆資其鹹苦而寒，能除極熱之病耳。
然性善湧泄，如胃家虛寒不食者勿用。
<u>集方</u>　（滕都督方：）治咽喉急脹，腫結不通。
用胡桐淚三錢，硼砂二錢，生礬一錢，膽星一錢五分，共為末，用一二茶匙，薑湯調咽，漸消而通。

（《千金方》：）治人患急黃，或黑汗、黃汗。
用胡桐淚三錢，白湯調服。
（《聖惠方》：）治牛馬病急黃黑汗黃汗。
用胡桐淚一二兩，研細末，水調灌之立愈。

<h3> - 杉木</h3>
味辛、苦，氣溫，無毒，可升可降，陽也，入足陽明經。
蘇氏曰：杉木，生江南深山中。
木類松而徑直，葉硬扁如刺，附枝生，結實如楓實，江南人以驚蟄前後，分枝插種。

出蜀黔及諸峒所產者更良。
其本有赤白二種，赤杉實而多油，白杉虛而潔燥，有斑紋如雉尾者作棺尤貴，不生白蟻。
郭氏云：真杉木可以為船，為棺，及作屋柱，埋入土中不易朽壞，燒炭拌硝黃，作火藥甚速。
<u>杉木</u>　去惡氣，消脹氣，下腳氣之藥也（蘇恭）。

《別錄》方煮湯外洗（桂谷山稿），治風濕毒瘡，腫滿腳氣。
又《大氏方》煎汁內服，治奔豚上氣，心腹沖脹等疾，取辛溫直達，開發升竄之性。
若毒瘡，若腳氣，若脹滿，若奔豚，四者皆屬五氣壅逆，不升不降之故，此藥氣味芬芳，能下逆氣，散毒邪，有開達內出之功，大能發揚火鬱，疏申肝令，獨擅其長者矣，奈世人捨近求遠，深可慨也。
前賢柳氏云：某，得腳氣，夜半痞絕，脅有塊，大如石，困不知人，搐搦上視三日。

滎陽一醫用杉木節、橘樹葉各三兩，大腹子七枚（俱切碎），童子小便三大碗，水一碗，共煮至碗半，徐徐灌之，少頃大下三行，即氣通塊散，人事復甦。
<u>集方</u>　（蘇氏方：）治平人無故腹脹，卒然成蠱，此時行惡毒之氣也。
用真杉木片四兩，和真紫蘇葉三兩，煎湯飲之。
（蘇氏方：）治腳氣腫滿。

用真杉木片二兩，牛膝、木瓜、檳榔各一兩，煮湯淋洗三四次愈。
（《大氏本草》：）治遍身風濕毒瘡，或癢或痛，或干或濕。
用真杉木片八兩，煎湯，浸洗自消。
（《聖惠方》：）治奔豚瘕疝沖築，脹悶疼痛。

用真杉木片二兩，吳茱萸、青皮、小茴香、橘核各八錢，乾薑五錢，煎汁飲。
（《方脈正宗》：）治轉筋霍亂腳氣。
用真杉木片二兩，香薷、木瓜各一兩，煎湯溫飲。
（韋氏方：）治臁瘡黑爛。

用多年老杉木節，燒灰研末，麻油調，隔油單紙攤貼，扎定，數換即愈。
（韋氏方：）治小兒陰腫赤痛，日夜啼哭。
用真杉木（燒灰）三錢，入鉛粉一錢，清油調搽即安。
<h3> - 樟木</h3>

味辛，氣溫，無毒。
李氏曰：樟木，西南處處山谷有之。
其木理細而錯縱有紋，故名樟。
木高丈餘，葉小似楠而尖長，背有黃赤茸毛，四時不凋，夏開細花，結小子，木大者數抱，宜於雕刻器皿。

樟有大小二種，紫淡二色，外有釣樟，即樟之小者，二樟一類二種，生植七年乃可分別。
<u>樟木</u>　辟邪氣，解中惡，定霍亂之藥也（陳藏器）。
此物辛香竄烈（黃五星稿），能發胃中停痰宿食，吞吐酸水，伏飲積滯等證。
又煎湯浴腳氣，洗疥癬，能祛風逐濕，湧而善升，能達木鬱之病。

如胃虛中氣弱者禁用。
<u>集方</u>　（陳氏方：）治霍亂及乾霍亂頻吐者。
以樟木屑三五合，煎濃汁飲之，即吐甚良。
又中惡鬼氣，卒死者。

以樟木屑燒煙燻之，即醒。
（《醫學正傳》：）治手足痛風，痛如虎咬。
用樟木屑數升，煎湯，乘熱用布蘸湯熨洗，安手足於湯上熏之，或坐湯桶上，以草荐圍住蒸之，其效甚速。
<h3> - 釣樟</h3>

又名烏樟，即樟木之小者，氣味功用與樟木主治同，惟治金瘡出血不止，刮末敷之甚驗，又特異於樟木也。
<h3> - 辛夷</h3>
味辛，氣溫，無毒，氣味俱薄，浮而散，陽也，入手太陰、足陽明經。
《別錄》曰：辛夷，生漢中、魏興、梁州山谷，今江、浙處處有之，人家園圃中多種植。

樹高二三丈，枝條繁茂，極剛又脆。
二、三月開花，花出枝頭，有紫白二色，花落方生葉，葉間隨含花茁，經夏秋歷冬，其茁漸大，長半寸而尖銳，茁外有苞，重重有青黃茸毛順鋪，茁形如小毛桃，開花時脫苞，花似蓮花，大如茶盞，如蘭花香，白者呼為玉蘭，紫者呼為紫蘭，更有千瓣者，以紫花之萼為貴，年淺者有花無子，經三十年方結實也。
修治：用粗布拭淨萼上毛，以淨水浸半日，焙乾用。
<u>辛夷</u>　溫肺氣，通鼻竅之藥也（《別錄》）。

故善走三陽（詹潤寰），除風寒、風濕於頭面、耳鼻、齒牙諸分，若頭眩昏冒，兀兀如欲嘔，若面腫面癢，隱隱如蟲行，若耳閉耳鳴，或癢或痛，若鼻淵鼻塞，或脹或瘡，若齒痛齒腫，或牙齦浮爛等證，咸宜用之。
此藥辛溫上達，能解肌散表，芳香清潔，能上竄頭目，逐陽分之風邪，疏內竅之寒鬱，則諸證自愈矣。
前古謂通九竅，利五臟，通關脈，退寒熱，意在斯乎。
但辛香浮竄，氣虛之人，雖偶感風寒，致諸竅不通者，不宜用；頭腦痛，屬血虛火熾者，不宜用；齒牙痛，與耳病，屬肝火、胃火者，不宜用。

李士材先生曰：肺開竅於鼻，而胃脈環鼻上行，凡中氣不足，清陽不升，則頭痛而九竅不利，辛夷稟春陽之氣，味薄而散，能助胃中請氣，上達高巔，故頭面九竅，皆歸於治平也。
<u>集方</u>　（《別錄》方：）治頭眩昏冒欲嘔，此屬寒痰也。
用辛夷一兩，製半夏、膽星、天麻、乾薑、川芎各八錢，為末，水發為丸，每晚服三錢，白湯下。
（《古今醫准》：）治頭面腫癢如蟲行，此屬風痰也。

用辛夷一兩，白附子、半夏、天花粉、白芷、殭蠶、玄參、赤芍各五錢，薄荷八錢，分作十劑服。
（《方脈正宗》：）治耳閉不通，或虛鳴如雨響，或耳內作癢作痛。
用辛夷、黃芩、柴胡、川芎、半夏、甘草各五錢，為末，每晚服三錢，白湯調下。
如腎虛亦有耳閉耳鳴，作癢作痛者。

用辛夷二兩，配入六味地黃丸料中，每服五錢，臨睡白湯送下。
（李氏方：）治鼻淵鼻塞。
用辛夷、甘草各一兩，蒼耳子八兩，甘菊花二兩（俱炒），江魚齒一兩五錢（膠泥裹，火內燒紅，去泥），俱為細末，每晚服三錢，白湯調下。
（《繆氏方選》：）治鼻內作脹，或生瘡，此係酒毒者多。

用辛夷一兩，川黃連五錢，連翹二兩，俱微炒，研為末，每飲後服三錢，白湯下。
（戴田真方：）治齒牙作痛或腫，或牙齦浮爛。
用辛夷一兩，蛇床子二兩，青鹽五錢，共為末摻之。
<h3> - 沉香</h3>

味辛，氣溫，臭香，無毒，氣厚味薄，可升可降，陽也，入足陽明、太陰、少陰，兼入手少陰、足厥陰經。
（咀嚼味香甜者性平，辛辣者性熱。）
蘇氏曰：沉香，生天竺諸國及海南、海北、占城、真蠟、黎峒等處。
寇氏曰：嶺南諸處悉有，傍海處尤多。

奇干連枝，崗嶺相接，木理虛柔，凌冬不凋，小者拱抱，大者數圍，體如白楊，葉如橘抽，花如蕤穗，實如小檳，皮膜可作紙。
未經斧斤者，雖百歲之木，亦不孕香，若半老之木，其斜枝曲干，斫擊成坎，雨露浸漬，斯膏脈凝聚，漸積成香。
李氏曰：凡三等，其一，即斫擊之坎，氣聚色變，木端棕透，切而取之，入水輕浮者，為黃熟。
其二，津洙營注，木理堅實，剝而取之，入水或浮或半浮者，為棧香，棧香，速香也。

其三，脂液所鍾，蘊結成塊，或自脫，或解取，入水沉底者為沉香，品亦凡四，曰熟結，曰生結，曰脫落，曰蟲漏。
蟲漏者，因蠹隙而結也，脫落者，因水朽而結也，生結者，因斫擊而結也，熟結者，因自腐而結也。
故熟結，一名死結，死結則全體膏脈凝聚成香，此等之至上，品之至貴者也。
顧四結總屬一木，奇狀甚多，凡四十有二，如角沉、革沉、黃沉、烏沉、水盌、承露、青桂、黃蠟蠒慄、蕈菌、靈芝、金絡、葉子、麻葉、竹⿱⺮脫、機梭、附子、馬蹄、牛頭、燕口、刺蝟、龍鱗、烏刺、虎脛、雞骨、蓬萊、虎斑、弄水、鷓鴣斑、仙人杖，及為杵，為臼，為肘，為拳，為山石，為槎枿，為鳳、雀、龜、蛇雲氣人物，種種肖像。

既所稟不侔，亦復優劣有異，各俟其形全氣足而後採取，功力始備。
今嶺南人不耐其戍，每多趨利伐賊之害，惟璚管黎人非時不妄剪擊，故屢獲異香，雖纖薄如紙，入水亦沉，萬安黎母山、東峒者，更冠絕天下，一片嘗值萬錢，以東峒日鍾朝陽之氣，其香更幽醞於他產耳。
若舶上來者，臭多辛烈，尾煙必焦，交趾海北者更甚，故南人不甚重之，此皆沉香等品奇狀也。
盧氏曰：又奇南香，原屬沉香同類，因樹分牝、牡，則陰陽、形質、臭味、情性，各各差別，其成沉之本為牝，為陰，故味苦厚，性通利，臭含藏，燃之臭轉勝，陰體而陽用，藏精而起亟也。

成奇南之本，為牡，為陽，故味辛辣，臭顯發，性禁止，系之閉二便，陽體而陰用，衛外而為固也。
至若等分黃棧，品成四結，狀肖四十有二，則一矣。
荑牝多牡少，獨奇南世稱至貴，即黃棧二等，亦得因之以論高下。
沉本黃熟，固坎端棕透，淺而材白，臭亦易散。

奇本黃熟，不惟棕透，而黃質邃理，猶如熟色，遠勝生香爇炙經旬，尚襲襲難過也。
棧即奇南液重者，曰金絲，其熟結、生結、蟲漏、脫落四品，雖統稱奇南結，而四品之中又各分別汕結、糖結、蜜結、綠結、金絲結、為熟、為生、為漏、為落，井然成秩耳。
大都沉香所重在質，故通體作香，入水便沉。
奇南雖結同四品，不惟味極辛辣，著舌便木。

顧四結之中，每必抱木，曰油，曰糖，曰蜜，曰綠，曰金絲，色相生成，亦迥別也。
雷氏曰：凡使沉香，須要不枯如觜角硬重，沉沒水下者為上，用紙裹懷中候暖，乳研易於成粉。
<u>沉香</u>　降氣溫中之藥也（陳承氏）。
此劑得雨露清陽之氣最久（湯濟庵稿），其味辛，其氣溫，其性堅結，木體而金質者也。

善治一切沖逆不順之氣，上而至天（肺），下而及泉（腎，）故上氣壅者可降，下氣逆者可和，與諸藥為配最相宜也。
《滑氏本草》治上熱下寒，上盛下虛，或濁氣不降，清氣不升，為病逆氣喘急，或大腸虛閉，小便不通，或男子精寒，婦人血冷，大能調中，利五臟，壯元陽，補腎命，方書屢用有效。
然氣味辛溫香竄，治諸冷氣、逆氣、氣鬱、氣結，殊為專功。
如中氣虛勞，氣不歸元者；心郁不舒，由於火邪者；命門真火衰，由於精耗血竭者，俱忌用之。

前古謂能殺鬼邪，解中惡，清人神，消風水毒腫，並宜酒煮服之。
此不過因其辛陽香散，闢此陰凝不正之氣故也，如病陰虛氣逆上者切忌。
<u>集文</u>　（《方脈正宗》：）治壅氣衝逆，不能下降，為脹滿，為喘促，為心胃不通，或痛或痞者。
用沉香（磨汁）數分，以杏仁、大腹皮、茯苓、廣陳皮、川貝母各一錢五分，製半夏一錢，甘草五分，水煎，和沉香汁服。

內熱者加川黃連、枯黃芩各一錢；內寒者加乾薑、木香、砂仁各一錢；中氣虛而上逆者，加人參、白朮各一錢五分。
（《方氏切要》：）治肺氣壅逆不下。
用沉香（磨汁）數分，以杏仁、桔梗、桑白皮、廣陳皮、白前、茯苓各一錢，水煎，和沉香汁服。
（《頤生微論》：）治陰虛腎氣不歸原。

用沉香（磨汁）數分，以麥門冬、懷熟地各三錢，茯苓、山藥、山茱萸肉各二錢，牡丹皮、澤瀉、廣陳皮各一錢，水煎，和沉香汁服。
（《方脈正宗》：）治上熱下寒。
有二法，一法：用沉香（磨汁）一錢，以半夏（薑製）一錢五分，附子（童便制）三錢，白朮（炒）、肉桂各二錢，水煎，和沉香汁頓冷服，此引陽下降，則寒自去。
一法：用沉香（磨汁）一錢，以半夏（薑製）一錢五分，川黃連、枯黃芩、天花粉、連翹、石膏各三錢，水煎，和沉香汁頓熱服，此瀉陽下泄，使陰氣上升，陰陽和而上不熱，下不寒矣。

（《姜平之手抄》：）治上盛下虛。
亦有二法，一法：用沉香（磨汁）一錢，以蘇子、杏仁、廣陳皮、桑白皮、厚朴、枳殼、車前子、木通、茯苓各二錢，水煎，和沉香汁服，降其上盛之氣，則下虛自愈。
一法：用沉香（磨末）一兩，以人參、鹿茸、補骨脂、懷熟地、枸杞子、山茱萸、虎脛骨、川萆薢、川石斛、牛膝、山藥、肉桂、當歸、小茴香（俱鹽酒洗炒）各二兩，研為末，煉蜜丸梧桐子大，每早服五錢，白湯下，峻補其下，則上盛自平，下虛自愈。
（《方脈正宗》：）治濁氣不降，清氣不升。

用沉香（磨汁）一錢，木香、茯苓、車前子、厚朴、防風、升麻、真蘇子、杏仁、廣陳皮、白前、白芥子各一錢五分，水煎，和沉香汁服。
（《方脈正宗》：）治大腸氣滯，虛閉不行。
用沉香（磨汁）八分，以當歸、枳殼、杏仁泥、肉蓯蓉各三錢，紫菀一兩，水煎和沉香汁服。
（《林大和手集》：）治膀胱氣滯虛澀，小水不通。

用沉香（磨汁）一錢，以茯苓、車前子、牛膝、燈心、甘草、瞿麥、麥門冬、地骨皮各二錢，木香八分，水煎，和沉香汁服。
（《華志庵手集》：）治男子精寒不嗣，並婦人血冷不育。
用沉香（磨末）一兩，鹿茸一對，黃耆、白朮、枸杞子、懷熟地、山茱萸、覆盆子、補骨脂、北五味子（九制）、何首烏、當歸、川芎（俱酒洗，炒）各四兩，磨為末，以黑豆濃汁，煮紫河車二具，搗爛成膏，為丸如黍米大，每早服五錢，酒下。
（《王璆百一選方》：）治心神不足，火不降，水不升，健忘驚悸。

用沉香、人參各五錢，茯神二兩，共為末，煉蜜丸如梧桐子大，每早晚各服百丸，白湯下。
（《醫壘元戎》：）治轉胞不通，非小腸膀胱厥陰受病，乃強忍房事，或過忍小便所致，當治其氣則愈，非利藥可通也。
用沉香、木香各二錢，為末，空心用白湯調服。
（《王仲開家抄》：）治腎家虛冷，目暗不明，宜暖水臟。

用沉香一兩，真川椒（去子，炒出汗）四兩，共為末，酒糊丸梧子大，每服六十丸，空心淡鹽湯下。
（《活人心統》：）治胃冷作呃。
用沉香、真紫蘇葉、白豆蔻仁各一錢，共為末，每服七分，柿蒂湯調服。
<h3> - 奇南香</h3>

味辛辣，氣溫，無毒。
其生成出處、主治功用與沉香同，但性氣較沉香稍潤緩耳，氣惟含攝，能縮二便，今講宮入值經筵，常佩此香，以免泄氣。
<h3> - 丁香</h3>
味辛、甘、苦，氣熱，無毒，純陽，氣厚味薄，入手太陰、足少陰、陽明經。

蘇氏曰：按《廣志》云：丁香，出東海及崑崙國，今交廣南番亦有。
其樹高丈餘，凌冬不凋，木類桂，又似慄，葉似櫟，花似梅，花色黃，結實如山茱萸，色紫黑，形兩合可分，剖開如雞舌，故又名雞舌香。
八月採，又云盛冬生花，至次年方採實。
又一說，是草類蔓生。

今乳香中揀出一種，如棗核堅硬，嚼之無味，燒亦不香，乃番棗核也。
<u>丁香</u>　暖胃溫脾（《開寶》），回陽逐冷（《日華子》）之藥也。
故《方氏方》主除嘔吐（王大生稿），止泄瀉，理腹痛，去呃忒，散奔豚，逐疝氣，闢鬼疰，截瘧痢，暖腰膝，壯元陽，乃溫中建陽之品，凡諸陰寒水冷之邪為患，咸需用之。
又按《開寶》方治齒疳、蟲䘌、口臭、胡氣及痘瘡寒陷，灰白不發諸證，亦取此辛溫純陽，健烈之力，而香竄又能走毒竅，除穢濁，發新陽故也。

如以上諸證，須真虛寒者方可投入，如兼內熱有火證者，概勿施用。
若《陳氏方》治痘瘡濕爛不起發，或腹脹泄瀉，四肢冷逆，表裡俱虛寒之象，並用木香散、異攻散，倍加丁香、肉桂，亦有愈者，即有此證，然必運氣在寒水司天之際，又值嚴冬極冷之時，用此大辛熱之藥，發之可也。
若不識時辨證，一概用此，不惟不能生全，反遭流謗，慎之！慎之！
<u>集方</u>　（以下九方俱出方龍潭《本草切要》：）治胃寒嘔吐。

用母丁香三錢，白朮、製半夏、廣陳皮、白茯苓各二錢，俱炒黃研末，每服二錢，白湯下。
治脾胃虛寒作泄瀉。
用母丁香五錢，廣陳皮、白茯苓、藿香梗、紫厚朴、訶子肉各三錢，俱炒過，研為末，每早服二錢，米湯下。
治陰寒腹痛，兼四肢厥逆，自汗自利者。

用母丁香三錢，人參、黃耆、白朮、肉桂、木香各二錢，甘草一錢，俱微炒，研為末，作散服，白湯調下數錢，或水煎服亦可。
治陰寒呃忒。
用母丁香二錢（為末），柿蒂十個，煎湯調服。
治奔豚或疝氣疼痛。

用母丁香一錢五分，吳萸、乾薑、炙甘草各一錢，青皮七分，花椒一錢二分，水煎服。
治鬼疰，身似痛非痛，似癢非癢，似寒非寒，似熱非熱，似睡非睡，似醒非醒，形神默默，語言懶出，病名鬼疰，此心胃有伏痰所致。
用母丁香一錢，膽星、製半夏、白茯苓各二錢，共為末，每早晚各服一錢，燈心湯下。
治虛瘧久不止，寒多不渴者。

用母丁香一錢（為末），於白木（炒）、當歸身、柴胡、牛膝、乾薑各二錢，水煎服。
治久痢胃寒脾冷，虛滑不止。
用母丁香、茯苓、於白朮、訶子肉、白扁豆，俱炒燥為末，每早服一錢，米湯調下。
治腰膝寒冷，並痿弱無力者。

用母丁香五錢，金毛狗脊、於白朮、黃耆、當歸身、牛膝、枸杞子、川萆薢、木瓜、大茴香各二兩（俱酒洗，炒，研為末），懷熟地四兩，酒浸蒸，搗膏，共為丸梧桐子大，每早晚各服三錢，白湯下。
<u>續集方</u>　（《十更良方》：）治胃冷嘔逆，氣厥不通。
用母丁香三枚，陳皮二錢，水煎熱服。
（《方脈正宗》：）治齒牙疳臭或黑蛀。

用母丁香煮汁含之。
（《衛生易簡方》：）治小兒冷疳，面黃腹大，食即吐者。
用母丁香七枚，為末，乳汁和，飯鍋上蒸三次，每用薑湯調服五分。
（《證治要訣》：）治食蟹傷脾腹痛或作瀉。

用母丁香一錢，為末，薑湯調服。
治食魚腥、生冷、瓜果致傷。
用母丁香三錢，陳皮二錢，共為末，每服八分，薑湯調服。
（《本草衍義》：）治婦人陰冷。

用母丁香三顆，為末，紗囊盛，納入陰中即暖。
（《聖惠方》：）治鼻生瘜肉。
用母丁香，綿裹納之。
（《外科方略》：）治腋下胡臭。

用母丁香末，不時搽之，久用漸除。
<h3> - 丁香枝皮</h3>
味氣與香同，攻一切冷氣為病，如心腹脹滿，噁心嘔吐，泄瀉，虛滑，水穀不消諸證，並宜水煮服之。
治疝氣一切諸證，多因熱鬱於中，寒束於外而成。

用丁香五分，木香、砂仁、茴香、香附、玄胡索、當歸、蒼朮、黑山梔、川烏各一錢，水煎冷服。
如挾外邪，發熱惡寒，頭痛者，本方加紫蘇、前胡；如大便久閉結不通者，加酒製大黃；脹悶者，加枳實、厚朴；有瘀血者，加桃仁、紅花；腎氣註上，氣閉如絕者，加沉香、枳實；四肢厥逆，自汗脈沉者，加製附子、人參、當歸。
大凡疝氣一病有六種，腸中走氣作聲，或痛者，是盤腸氣也，加青皮；陰囊手按作響聲痛者，是膀胱氣也，加澤瀉；臍旁一梗升上釣痛者，是小腸氣也，加藁本；小腹下注，上奔心腹急痛者，是腎氣逆也，加吳茱萸；陰子偏大者，是偏墜也，加荔枝核；火燒、酒淬陰子，雖硬大而不痛者，是木腎氣也，服前方加灸；一切疝氣發於暑月者，多兼暑氣入膀胱也，加香薷、滑石；一切疝氣年久不愈者，前方再加耆、朮、歸、地；治陰囊皮漏出水，外用丁香、川楝子各等分，為極細末摻之。
<h3> - 檀香</h3>

味辛、苦，氣溫，無毒，陽中微陰，入手太陰、足少陰、陽明經。
李氏曰：按《大明一統志》云：檀香，出占城、真臘、爪哇、渤泥、暹羅、三佛齊、回回等國，今廣東雲南及嶺南諸地亦有之。
葉如荔枝，皮青色滑澤。
又《香譜》云：皮實而色黃者，為黃檀，皮潔而色白者，為白檀，皮腐而色紫黑者，為紫檀。

其木俱堅重清香，而白檀更良。
藏者以綿紙封固不泄氣。
又《格古論》云紫檀，諸溪峒出，性堅，新者色紅，舊者色紫，有蟹爪紋，俱可作帶圍、扇骨等物。
白檀多供然□。

非上品沉水者，不得入藥。
<h3> - 白檀香</h3>
辟惡氣，散結氣，除冷氣，伏妖邪鬼氣之藥也（陳藏器）。
辛香開發，能升生胃氣（梅高士稿）。

《元素方》通噎隔，進飲食，除心腹冷痛，散陰寒霍亂諸證，入調氣藥中，引芳香之物，上至極高之分，胸膈之上，咽嗌之間，為理氣之妙劑也。
但辛香芳烈而竄，如陰虛火盛，有動血致嗽者，勿用之。
<u>集方</u>　（《方脈正宗》共四首：）治噎隔飲食不入。
用白檀香一錢五分，茯苓、橘紅各二錢，俱為極細末，人參湯調下。

治心腹冷痛。
用白檀香三錢，為極細本，乾薑五錢，泡湯調下。
治陰寒霍亂。
用白檀香、藿香粳、木香、肉桂各一錢五分，為極細末，每用一錢，炒姜五錢，泡湯調下。

治男婦為妖鬼所憑，如癡如醉，人事昏迷。
以檀香末臥床前燒薰，則邪魅自退。
<h3> - 紫檀</h3>
味苦、咸，氣寒，無毒。

紫檀，散風毒，活瘀血之藥也。
《陶氏方》刮末敷金瘡，止血定痛。
又醋磨汁敷一切卒腫，因血滯所傷者立驗。
李瀕湖先生曰：白檀，辛溫，氣分之藥也，故能理衛氣而調脾肺，利胸膈，卻陰寒霍亂。

紫檀鹹寒，血分之藥也，故能和營氣而消腫毒，治金瘡，止血定痛。
<h3> - 降真香</h3>
味辛、甘，氣溫，無毒。
李氏珣曰：降真香，出黔南山海中及大秦國。

似蘇方木，燒之不甚香，得諸香和之，則特美，入藥以番降紫而潤者為良。
李瀕湖曰：今廣東、廣西、雲南、安南、漢中、施州、永順、保靖及占城、暹羅、渤泥、琉球諸番皆有之。
又《溪蠻志》云：降真香，本出海南，今溪峒僻處所出者，似是而非，勁瘦如雞骨，不甚香。
又《真臘志》云：降真香，生深林，番人頗費砍伐之力，乃樹心也。

其外有白皮，厚五六寸，焚之氣勁而遠。
又《草木狀》云：降真香，長莖細葉，根極堅實，重重有皮，花白於黑，其莖鋸截置煙焰中，經火成紫香，可降神。
按此數說，前後似同而稍異，或中國者與番外來者有不同乎。
<u>降真香</u>　辟邪氣，活瘀血之藥也（《別錄》）。

《李氏方》療折傷（周志含稿），沽血止痛，治金瘡，止血生肌，內服外敷，俱有驗也。
又治天時疫癘，瘟瘴災疾，並一切妖神怪異，宅舍中焚燒，盡皆屏跡。
<u>集方</u>　（《醫林集要》：）治折跌並金瘡血出不止，或潰爛不收。
用真降香以鋒刀刮下細末，敷之，縛定，內服數錢，乳香湯調服甚效。

（《聖惠方》：）治上部有傷，瘀血停積，按之胸膈作痛，此吐血候也。
急以降真香鋒刀刮末，白湯調服，立時消散。
凡怒氣傷肝，致吐血不止，用此功過鬱金。
<h3> - 楠木</h3>

味辛，氣溫，無毒。
李氏曰：楠木，生南方，而黔、滇、蜀、廣諸山尤多。
其樹直上，枝葉疊疊，若幢蓋之狀，茂似樟，而大如牛耳，經歲不凋，新陳相換。
其花赤黃色，實似丁香，色青。

幹甚端偉，高者十餘丈，巨者數十圍，氣甚芬芳，為船，為梁棟，為器具皆佳。
色赤者堅，白者稍脆，居水久則中空，為蟻所穴。
其近根年深向陽者，結成花草山水之狀，俗呼為骰柏楠，可作器。
<u>楠木</u>　利水下氣之藥也。

《別錄》方治時行暑濕所傷，霍亂吐下，煮汁服之。
又轉筋腳氣，腫痛不寧，煎湯淋洗。
凡取木及枝、葉、根四件，主治同功。
<h3> - 烏藥</h3>

味辛、苦，氣溫，無毒，可升可降，氣厚於味，陽也，足陽明、少陰經。
陳氏曰：烏藥，生嶺南、邕州、客州及江南。
蘇氏曰：今台州、衡州、雷州亦有之。
俗以天台者為勝，又不及海南者堅實而力大。

其木似樟而矮，根葉亦似樟氣，高八九尺，吳楚山中極多，土人以為薪。
一葉三椏，葉尖而微圓，面青背白，狀類鰟魮。
四、五月開花細碎，淡黃、灰白色，六、七月結子，似冬青子，生青熟紫，核殼浮薄，仁苦而微香。
根不甚大，形如芍藥，嫩者肉白，老者色黑褐，中心有車轂紋，形如連珠者佳，八月採根用。

<u>烏藥</u>　調氣和血之藥也（李東垣）。
辛溫香竄，能散諸氣（方言人稿），故《方氏方》主風氣周身，頑麻瘙癢，或風寒濕熱，四氣所侵，或身重體疼，寒熱交作，或風濕流注，腫毒破潰，或鬱結脹滿，表裡壅塞，或胎前產後，血氣不和，或血閉不行，癥瘕積聚，用此大溫之劑，自能行氣中之血，則諸證自除也。
《局方》治中風中氣，用烏藥順氣散，以此則氣順而風散也。
《濟生方》治七情鬱結，上氣喘急，用四磨湯，以此降中兼升，瀉中兼補也。

補陰丸以此下通少陰腎經，上通脾胃元氣，故《丹溪方》中往往用之。
又《淩氏方》謂此藥治一切氣，除一切寒，消一切食，調一切血，婦人溫經，非此不行，小兒諸蟲，非此不去，大人諸痛，（謂疝癖心胃之痛，）非此不除，宜白湯磨汁服之，更勝於水煎服也。
但辛香溫燥，散氣頗捷，凡屬氣虛內熱者忌之。
繆仲淳先生曰：世人多以烏藥、香附同用，治女人一切氣病，不知氣有虛、有實、有寒、有熱，冷氣、暴氣用之固宜，如氣虛、氣熱，用之能無貽誤耶？以故婦人月事先期，小便短赤，及咳嗽內熱，口乾舌苦，不得眠，一切陰虛內熱之病，皆不宜服。

<u>集方</u>　（以下九方出方龍潭《本草切要》：）治風痰風氣，不拘周身上下、頭面、四肢等處，頑痹麻木。
用烏藥二兩，木香五錢，防風、白朮、秦艽、天麻、當歸、川芎、枸杞、黃柏、黃耆、白芥子各一兩，俱用酒洗，炒，研為末，煉蜜丸梧子大，每早晚各服三錢，白湯下。
治中風中濕，遍身作疼，時發寒熱。
用烏藥、防風、葳蕤、羌活各三錢，水煎服。

治風濕流注，遍身生毒，上下腫潰。
用烏藥二兩，香附、白朮、川芎、木瓜、牛膝、當歸、黃耆各三錢，水煎服。
如陽衰胃弱，血氣虛冷者，本方可加人參、附子（童便制）各一錢。
治七情鬱結，胸膈脹滿，表裡壅塞。

用烏藥、川芎、香附（俱酒炒）各三錢，枳殼、厚朴、半夏、陳皮、茯苓各二錢，水煎服。
治胎前產後，血氣不和，腹脹腹痛。
用烏藥、香附、當歸、川芎（俱酒炒）各三錢，水煎服。
治婦人女子，無故血閉不行，肚腹脹悶，或成癥瘕血塊。

用烏藥、香附、三稜、莪朮、玄胡索、炙甘草、廣陳皮各五錢，俱酒洗，炒，研為末，每早服三錢，白湯調下。
治中風中氣。
用烏藥一兩，白朮八錢，白芷、陳皮、川芎、麻黃、乾薑、桔梗、枳殼、殭蠶、甘草各一錢，俱炒燥，研為末，每服一錢，白湯調下。
（名烏藥順氣散）

治七情鬱結，上氣喘急。
用烏藥、沉香、檳榔、人參，各磨濃汁，共七分，徐徐咽之。
（名四磨湯）
治陰虛氣滯，脾胃不調，此藥上達胃脾，下通腎經。

用烏藥、北五味子各一兩，枸杞子、杜仲、牛膝、當歸、白芍藥、懷熟地、黃柏、知母、山茱萸肉各二兩，俱用鹽酒拌炒，研為末，煉蜜丸梧桐子大，每早服五錢，白湯下。
（名補陰丸）
<u>續補集方</u>（《衛生家寶》：）治一切氣痛，不拘男婦、冷氣、血氣、肥氣、痞氣、息賁氣、伏梁氣、奔豚氣、胃痛氣，及腳氣、疝氣，一切搶心刺痛，冷汗，喘急欲絕。
用天台烏藥、小茴香、青皮、良薑各四兩，俱酒拌炒，研為末，每遇此急，用白湯調服一錢。

（《斗門方》：）烏藥子治陰毒傷寒，腹痛欲死。
取一合，炒至黑煙起，投水中，煎十餘沸，服一大盞，汗出止，陽回即瘥。
（《萬病回春》：）治婦人經水將來作痛者，或乍作乍止，血滯氣滯也。
用烏藥、當歸、川芎、白芍藥、川黃連、香附、桃仁（去皮）各一錢五分，紅花、玄胡索、牡丹皮、莪朮各一錢，俱用酒拌炒過，水二碗，煎一碗，食前服，十帖痊愈。

（《萬病回春》：）治婦人經水多行久不止者，將成血崩也。
用烏藥、當歸、川芎、白芍藥、生地黃、白朮、黃芩、黑山梔、地榆、黑荊芥、香附、人參、白茯苓各一錢五分，甘草五分，俱用醋拌炒過，水二碗，煎八分，食前服，十劑愈。
（《萬病回春》：）治婦人經水久不行，發腫者，血瘀滲入脾經。
用烏藥、當歸、川芎、白芍藥、桃仁（去皮）、紅花、牡丹皮、乾薑、肉桂、乾漆、枳殼、白木、香附、牛膝、玄胡索各一錢五分，俱用酒拌炒過，水二碗，煎八分，食前服，五劑愈。

<h3> - 楓香脂</h3>
（又名白膠香。）
味辛、苦，氣平，無毒，氣薄味厚，陽中之陰也，入足厥陰經。
蘇氏曰：楓樹，西南方及閩、陝甚多。

樹高大，枝幹修聳，大者連抱數圍，其木甚堅，有赤有白，葉圓而作歧，有三角。
三月開花白色，乃連著實，大如鴨卵，有柔刺，八、九月熟時曝乾，其取脂，為楓香脂。
五月斫為坎，烈日灼之，流聚而成，十一月採。
又《解字》云：楓木，葉厚枝高，善搖，漢宮殿中多植之，至霜後葉紅可愛，故稱楓宸。

又《臨川記》云：嶺南楓樹，歲久生瘤，遇雷雨漸長至三五尺，謂之楓人，雕刻鬼神，可極靈異。
修治：凡用香脂，入滾水內煮百沸，再入冷水中，揉扯數十次，曝乾用，近世人不識此，誤以松脂明瑩者甚謬。
<u>楓香脂</u>　摻一切癰毒，排膿止痛，活血生肌之藥也（李時珍）。
其性疏通（李月江稿），故木易為蚛穴，入外科方，為癰疽要藥。

又治吐血、衄血不止，又治齒腫、齒痛、齒脹不消。
究其味苦，能涼血熱，辛平，能完毒瘡，黏膩，能去風燥，為散、為膏、為丸，外敷、內服，隨證制宜可也。
<u>集方</u>　（《直指方》：）治一切惡毒潰瘍，並破爛不收諸瘡。
先以米泔溫水洗淨，用楓香脂、真鉛粉各等分，為細末，摻之。

治便癰膿血不幹。
用楓香脂一兩，配輕粉二錢，麝香一分，共研細末，摻之。
（《儒門事親》：）治瘰癧軟癤。
用楓香脂一兩，溶化，以蓖麻子肉六十四粒研入，待成膏攤貼。

（《直指方》：）治諸瘡不合口。
用楓香脂、真輕粉各二錢，用豬脂和塗。
（韋氏方：）治金瘡斷筋。
用楓香脂為末，敷之。

（《王璆百一選方》：）治吐血、衄血不止。
用楓香脂、蛤粉各等分，為細末，共和勻，每服一錢，柿餅煎湯調下。
韋氏方共三首：治齒病，或腫痛，或脹，或蛀，年久不愈。
用楓香脂六錢，香爐內細灰四錢，共研細末，每早晚以指頭蘸藥揩擦。

治大風癩瘡。
用楓香木皮燒存性，和輕粉各等分，為細末，麻油調搽效。
治水瀉水痢。
用楓香木皮煎飲，立止。

<h3> - 熏陸、乳香</h3>
味辛、苦，氣溫，無毒，氣厚味薄，陽也，入足太陰、手少陰，兼入足厥陰經。
陳承氏：曰：熏陸香，西出天竺國，色黃白，南出波斯國。
色紫赤，生沙磧中，樹類古松，葉似棠梨，盛夏脂溢皮外，並皮甲剝取，為熏陸。

脂流之處垂滴成乳頭者，為乳香。
斫擊脂溢成塊者，為揀香。
流溢自上而下，用餅接取者，為餅香。
淋瀝根底，雜砂石者，為砂塌。

色黑者為土塌，受水浸色敗。
氣變者為水濕塌，斫削雜屑者，為雜末。
播揚如塵者，為粉纏末，總是熏陸一種分析也。
得原採垂滴乳頭，圓明潤澤者為貴，如脂溢重疊累累然，不成乳頭者，亦即揀香也。

修治：用酒浸，研如泥，如作末，用糯米數粒，或燈心草數莖，或人指甲二三片，共研之，即細如粉。
<u>乳香</u>　活血去風，舒筋止痛之藥也（李時珍）。
《陳氏發明》（金山臺抄）云：香烈走竄，故入瘍科，方用極多。
又跌撲鬥打，折傷筋骨，又產後血氣攻刺，心腹疼痛，恆用此，咸取其香辛走散，散血排膿，通氣化滯，為專功也，故癰瘍可理，折傷可續，產後瘀血留滯可行，症塊痞積，伏血冷瘕可去矣。

但性燥氣烈，去風活血，追毒定痛，除癰瘍產後，及折傷筋骨之外，皆不須用。
《劉默齋集要方》云：內托護心散以乳香徹瘡孔中，能使毒氣外出，不內攻也。
又凡病筋不伸者，敷藥嘗加乳香，極能伸筋。
又婦人難產，服湯丸散中，嘗用乳香，使胎滑易生。

又治諸經卒痛，及心腹久疼，用乳香酒煎服，立時安定。
又與諸香同用，能驅邪辟惡；與歸、芎同用，能調血催生；並羌、獨、秦、防，散風濕於血滯；並芎、朮、芷、草，排膿潰，以生肌。
凡屬血風寒濕，痹痛諸疾，不可缺此。
<u>集方</u>　（嵇聖水方共十首：）治跌撲或鬥打折傷筋骨。

用真乳香、真沒藥各一錢五分，當歸尾、紅花、桃仁各三錢，水煎服。
治跌打潰爛疼痛。
用乳香三錢，麻油熬化，冷凝，早晚搽瘡上。
（《簡要方》：）治難產催生。

用乳香、沒藥各三錢（俱瓦上焙出油），冬葵子三錢，共為末，白湯調服即產。
（《李念先手集》：）治產後瘀滯不清，攻刺心腹作痛。
用乳香、沒藥（俱瓦上焙出油）各三錢，五靈脂、延胡索、牡丹皮、桂枝各五錢（俱炒黃），黑豆一兩（炒成煙炭），共為末，每服三錢，生薑泡湯調下。
（《外科全書》：）治癰疽腫，毒未成可消，已成排膿定痛。

用乳香、沒藥、白芷、連翹、赤芍藥、當歸尾、皂角刺（俱炒）、穿山甲（火燒焦）各一錢二分，金銀花二錢，酒水各一碗，煎八分服。
（《苟完美傳》：）治一切症塊痞積，伏血冷瘕。
用乳香、沒藥（俱瓦上焙出油）各五錢，草烏一錢（酒洗，炒黃），三稜、莪朮各一兩（酒炒），於白朮一兩五錢（炒），共為要，阿魏五錢，酒頓化，和為細丸，如黍米大，每早服二錢，酒下。
（《方脈正宗》：）治心胃痛。

用乳香、沒藥各一兩（俱瓦上焙出油，拌水研為細末），玄胡索、木香、白牽牛各五錢，俱焙燥，共為細末，與乳沒和勻，每服二錢，白湯調下。
（《證治要訣》：）治中風口眼喎斜。
用乳香燒煙燻之，以順其血脈。
（王氏《博濟方》：）治小兒急慢驚風。

用乳香（瓦上焙出油）、甘遂（微炒）各五錢，共為極細末，每用五分，薄荷湯調服。
（阮氏方：）治小兒內釣腹痛。
用乳香、沒藥（俱瓦上焙出油）、木香各八分，為細末，用五分，白湯調服。
《梅師方》共三首：治風蟲牙痛。

用乳香安孔中，燒銀簪頭烙化，即止。
　治諸般漏瘡，膿血不止。
用乳香、沒藥各五錢（瓦上焙出油），牡蠣（燒炭）三錢，共為末，黃蠟五錢，香油五錢，共熬勻和丸，如黍米大，每服一錢，白湯下。
<h3> - 沒藥</h3>

味苦、辛，氣溫，無毒，氣薄味厚，陰也，降也，入足厥陰經。
馬氏曰：沒藥，生波斯國。
蘇氏曰：今海南諸國及廣州亦有之。
其木之根株酷似橄欖，葉青茂密，歲久者則有脂液流滴下地，凝結成塊，色黑，微香，狀似安息，或大或小，斷碎光瑩可愛，採無時。

或云採時，掘樹下為坎，用斧伐其皮，脂流於坎，一月方取。
如入藥，修治、制同乳香。
<u>沒藥</u>　破血行瘀，化積聚，止腹痛之藥也（李時珍）。
凡金刃木石（江魯陶稿），或跌撲鬥打、墮壓等傷，瘀血內冰，筋骨疼痛，並宜研細，熱酒調服數錢，能推陳致新，活死血，和新血也。

如產後惡血，宿垢不行，變態諸患，咸宜服之。
此藥大概其功長於通滯血，血滯則氣亦壅，血滯氣壅則經絡滿急，經絡滿急，故發腫作痛也，如金刃傷、木石傷、鬥打墮壓傷、產後血結傷、癰瘍腫痛傷，咸需之耳。
然乳香行血活血，沒藥行血散血，皆能止痛消腫，故二藥每相兼用。
繆仲淳先生曰：沒藥，善通壅滯之血，治一切傷損，腹中血結作痛要藥，而不主諸虛也。

凡骨節間與夫胸、腹、脅肋、背胛、腰脊之痛，非屬瘀血停留，而因於血虛者，胎前血虛，血熱腹中痛者，產後惡露去多，腹中虛痛者，癰疽潰久膿水清稀者，皆不宜用。
<u>集方</u>　主治諸證與乳香同。
<h3> - 騏驎竭</h3>
味鹹、甘，氣平，無毒，氣薄味厚，陰也，降也，入足厥陰、手少陰經。

蘇氏曰：騏驎竭，生西胡、大食諸國，今廣州亦有之。
樹名渴留，高數丈，似沒藥樹，婆娑可愛，葉似櫻桃葉，有三角，色黃赤。
樹中有脂液，流出如膠飴狀，久而堅凝成塊，色赤如血者，故名。
以火燒之，赤汁湧出，成灰不變本色者為真。

一說敲斷而有鏡面，光彩能映人影，或取磨指甲弦間，紅透甲者方妙。
外有一種海母血，真相似，只是味陽氣腥，騏驎竭味陽微甘，臭似梔子氣，為別也。
雷氏曰：修治，另研作粉篩過，入丸散中，若同眾藥搗，則化作塵飛散也。
<u>騏驎竭</u>　活血瘀，散血（聚，）破血結，行血死之藥也（李時珍）。

凡跌撲鬥打及墮壓損傷（須四可稿），傷之輕者曰血瘀，曰血聚，傷之重者，曰血結，曰血死，皆血脈留滯於腹中，及經絡骨節之處，與肌肉俱腐敗者，非活血行血之藥不能治，然欲保其生全，舍乳、沒、騏驎竭之類，誰能起其危困乎？倘有斷骨損筋，或傷及臟腑，血瘀血脹，垂死者，此三種之外，更加山羊血或猴經二三釐，酒調灌之下咽，即有生理，真活命之良方也。
又療癰疽惡毒，引膿生肌。
前賢劉河間曰：血竭，除血痛，為和血之聖藥，乳香、沒藥雖主血病而兼入氣分，此藥專於血分者也。
<u>集方</u>　治一切打撲損傷。

用騏驎竭、乳香、沒藥（二味瓦上焙出油）、自然銅（火煅，酒淬）、狗頭骨（火煅酒淬）、麻皮灰、黃荊子、骨碎補各等分，俱酒炒，共為末，每服三錢，白湯下。
治產後血暈，不知人事，及狂言者。
用騏驎竭一兩，研末，每服二錢，溫酒下。
治產後血衝心膈，喘滿，命在須臾。

用騏驎竭、沒藥各一錢五分，研細末，童便和，酒調服。
治一切金瘡及腫毒潰爛，不生肌肉。
用騏驎竭、淨髮灰、乳香、沒藥、輕粉、象牙末各等分，冰片些少，共為末，摻之。
治金瘡出血不止。

用騏驎竭為末，敷之。
上五方出《醫林集要》並《廣利方》中。
<h3> - 安息香</h3>
味辛、苦，氣平，無毒，氣厚味薄，陽也，入手少陰經。

蘇氏曰：安息香，生西戎及南海、波斯國，今安南、三佛齊諸番亦有之。
樹如苦棟，長二三丈，大而且直，皮色黃黑，葉似羊桃而長，有四角，經寒不調，三月開花黃色，花心微碧，不結實。
刻其木皮，其脂如飴，又如松脂，黃黑色，能發眾香，故人取以和香，絕佳，然不宜於燒也。
<u>安息香</u>　通心竅，闢鬼邪，除中惡魘寐之藥也（李珣）。

《大氏方》（韋心卷稿）祛一切神鬼、魍魎、妖魅精邪，及人身寒濕冷氣，霍亂陰病，又治婦人產後血暈、血脹、口噤異疾，並老人氣閉，痰厥失音等疾。
蓋此藥入手少陰心經（繆仲淳），心藏神，病由氣閉痰厥，則神昏矣，神昏則邪惡鬼氣易於侵犯，藉此芳香清烈之氣，通神明而開心竅，闢鍺邪則前證自除也。
但辛香行散之品，亦能走散真氣，如中氣不足，陽神自虛，非關惡氣鬼邪侵犯者，宜斟酌用。
<u>集方</u>　（以下四方出《方脈正宗》）治鬼疰，屍疰，寐魘暴亡，及大人小兒卒中惡氣，一切神鬼精邪侵犯者。

用安息香一錢，鬼臼二錢，犀角八分，牛黃五分，丹砂、乳香、雄黃各一錢二分（俱研極細末），石菖蒲、生薑各一錢，泡湯，調服五分。
治寒濕冷氣，中霍亂陰證者。
用安息香一錢（為末），人參、製附子各二錢，煎湯調服。
治婦人產後血暈、血脹、口噤垂死者。

用安息香一錢，五靈脂（水飛淨末）五錢，共和勻，每服一錢，炒薑湯調下。
治老人氣閉、痰厥失音垂死。
用蘇合香丸，薑湯調服立醒。
此方推安息香為首用也。

<h3> - 蘇合香</h3>
味甘，氣溫，無毒。
蘇氏曰：蘇合香，出西域及崑崙。
紫赤色，與紫檀相似，堅實體重如石，極芳香，燒之灰白者佳。

又一說云：廣州亦有蘇合香，但類蘇木，無香氣，煎汁如膏油者，極芳烈而香，色黑狀如獅子矢也。
又《梁書》云：中天竺國出蘇合香，是諸香汁煎成，非自然一物也。
又一說云：蘇合香，出安南三佛齊諸番國，樹生膏脂，以濃而無滓者為佳。
又一說云：蘇合香，多葉子，如金色，按之即沒，放之即起，良久不定，如蟲動氣烈者佳。

又一說，此香出蘇合國，因以名之，然諸說聚訟不一，朱不敢孰是孰非，蘇俱採集，以俟後之博物君子鑑定云。
<u>蘇合香</u>　通五臟六腑一切氣竅，去風行痰，除癇定悸，鎮驚安神之藥也（李時珍）。
香烈氣竄（門國士稿），能溫散留滯，故《局方》主辟惡鬼精邪，蠱毒瘴氣，中風中寒，及溫瘧寒熱，夢魘魂迷，屍蟲屍疰，並心腹卒痛，吐利時氣，一切暴疾，或牙關緊急，人事不清，服此使閉悶者疏通，昏亂者省覺，故命名曰蘇合云。
<u>集方</u>　（以下八方出《和劑局方》：）治五臟六腑氣竅不通。

用蘇合香一錢，石菖蒲（焙）三錢，薑製半夏（焙）二錢，共為末，以蘇合香酒溶化為丸，如龍眼核大，每服一二丸，淡薑湯化下。
治五種癇證。
用蘇合香一錢五分，薑製半夏（焙）、膽制南星（焙）、天竺黃各三錢，共為末，以蘇合香酒和化為丸，龍眼核大，每早晚各食前服二錢，淡薑湯下。
治驚悸，神志不寧。

用蘇合香一錢二分，羚羊角、犀角（俱鎊末）各三錢，茯神、天竺黃、膽星（俱微炒）各五錢，共為末，以蘇合香酒溶化為丸，龍眼核大，每早晚各服一丸，燈心湯化下。
治惡兔精邪作祟。
用蘇合香於臥床前煨之，或用分許薑湯調服。
治溫瘧寒熱，從山林草野瘴癘之間，或從囹圄瘟㾮之氣而成者。

用蘇合香一錢，紫蘇葉五錢，川芎三錢，廣陳皮二錢，共為末，每服五分，淡薑湯調下。
治心膽之氣虛乏，多患夢魘魂迷之證。
用蘇合香二分，人參五分，生薑一錢，每臨臥時泡湯飲之。
治屍蟲傳染，並屍疰異疾。

用蘇合香、安息香、乳香、沉香各五分，泡湯一碗，空腹飲之，此藥可泡十餘次，以藥盡為度。
治心腹卒痛，吐利時氣。
用蘇合香五分，藿香梗一錢，五靈脂二錢，共為末，每服五分，生薑泡湯調下。
倪朱謨曰：《局方》諸風痰藥中往往用此，以祛風行痰，順氣活血，於卒中痰風，鬱閉不通者極靈。

<h3> - 龍腦香</h3>
味辛、苦，氣寒，性熱，無毒，陽中之陽，升也，散也。
李氏曰：龍腦香，俗呼為冰片，又名梅花腦，因其白瑩如冰及梅花片狀，故名。
出婆律、抹羅短叱諸國，今南海深山窮谷亦有之，其液為膏，其脂為香。

蘇氏曰：其樹高六七丈，大四五圍，形如老杉木狀，其臭亦如杉木氣。
旁生勁枝，葉圓，面青背白，作花結實如豆蔻仁，皮有甲錯。
葉氏曰：其木肥者，根下有清液，為婆律膏，斷其樹，液流根下，截其上，液溢木端，其枝幹未經損動則有，否則氣泄無之矣。
無花實者其木瘦，瘦者生香，為龍腦香，多歷年歲者，風清月朗時，噴香氣，明若霏雪，繽紛木上，先其時布帛纏樹底，驚之令墮，形如蜂蝶翅，此屬上品，頃則仍吸，香入木理，不易得也。

又寇氏曰：斷其樹，濕時無香，干之循理而析，狀類雲母，瑩若冰雪，或解木作板，香溢縫間劈而取之，大者成片如花瓣，小者成粒為米腦，為瑞腦，為金腳腦，為蒼龍腦，因其形色為名，總不及如蜂蝶成片者，氣全力精也。
濕者為腦油，清者為腦漿。
《異聞錄》云：南唐保大中貢龍腦漿，貯之縑囊，懸琉璃瓶內，少頃滴瀝成水，香氣清烈，為世所珍也。
盧氏曰：近時多用火煏成片，更以樟腦，升打偽造，不可不辨。

收貯燒杉木炭合養之，或糯米炭共貯之，則不耗。
修治：入舊瓷缽，輕展徐研，務令塵細，急展則捶缽生熱，便隨香竄耗，欲藉透肌走竅，用平底小鐺，以青布剪如底式，一面噴潤淨水，拈貼鐺底，置龍腦子布上，覆以碗，碗沿外余布數分，水攪麥面，固濟碗布周沿，毋使氣泄，隔鐺底寸許，燃燒文火，候麥面色熟，略覺焦黃，即便住火，候冷，開視火法合宜，龍腦盡升碗上，輕盈潔白，香馥百倍於昔。
李氏曰：又按宋史熙寧九年，英州雷震深山中，一梓樹，木盡枯，中皆化為龍腦香，此雖屬怪異，可見龍腦亦有變化而成者也。
<u>龍腦香</u>　開竅辟邪之藥也（《日華子》）。

性善走竄（皮正樂稿），啟發壅閉，開達諸竅，無往不通，然芳香之氣，能闢一切邪惡，辛烈之性，能散一切風熱。
故《唐本草》主暴赤時眼，腫痛羞明，或喉痹癰脹，水漿不通，或腦風頭痛，鼻瘜鼻淵，或外痔腫痛，血水淋漓，或交骨不分，胎產難下，或風毒入骨，麻痛拘攣，或痘毒內閉，煩悶不出。
此藥辛香芳烈，善散善通，為效極捷，一切卒暴氣閉、痰結、神昏之病，非此不能治也。
然非常服之藥，如大人小兒風涎閉塞，及暴得驚熱者可用，如久病元虛而成中風風痹之證，吐瀉後成慢驚者，不可用也。

眼目系暴熱成翳障者可用，如肝腎精血不足成昏暗者，不可用也。
風痛在骨髓者可用，在血脈肌肉者，不可用也。
世但知其涼而通利，未達其熱而輕浮飛越，喜其香而貴重，動輒與麝香同為桂附之助，然人身之陽易動，陰易虧，不可不慎也。
潘壽軒先生曰：一女子年十歲，病發熱腰痛，手足厥逆，語言譫妄，神氣昏迷，形證極惡。

一醫雲陽毒傷寒，一醫云陰證傷寒，予診其脈，沉緊而數，詢其家人，云尚未出痘，予疑是痘候，時暑月，急取屠家豬心血半盞，用冰片二分，研細和服，得睡，須臾一身痘出而安，若非此方，則橫夭矣。
又昔廖瑩中，以熱酒服一握，九竅流血而死，此非冰片有毒，乃熱酒引其辛香，散溢經絡，氣血沸亂而然爾。
<u>集方</u>　（《壽世名言》：）治暴赤時眼。
用冰片五分，硼砂一錢，薄荷二錢，共為極細末，頻㗜兩鼻。

（李氏方：）治喉痹癰脹。
用冰片二分，燈心三錢，黃柏二錢，二味燒存性，白礬七分（煅），共為極細末，每以一二分，吹患處絕妙。
（《聖惠方》：治頭風頭痛。
用冰片五分，天南星五錢，共為極細末，薑汁調敷痛處。

（《集簡方》：）治鼻生瘜肉，垂出脹塞不通。
用冰片一味，點之自消，病頭風腦漏之人多患此。
（便方：）治外痔脹疼。
用冰片三分，嫩滑石三錢，共為極細末，不時搽之。

治產難催生。
用冰片三釐，溫湯調服，立產。
（方氏方：）治風毒入骨，將成廢人。
用冰片一錢，天南星、生半夏各五錢，鳳仙花子三錢，共研極細末，蔥汁調塗痛處，如干落，再以蔥汁調濕塗之。

（《啟微方》：）治痘毒內閉不出，狂躁心煩，氣喘妄語，或見鬼神，瘡色赤，未透者。
用冰片一錢，細研，旋以豬心血丸芡實子大，每服一丸，紫草煎湯調下，少頃心神便定，得睡發瘡。
（《永類方》：）治中風牙噤，無門下藥。
用冰片三分，天南星二錢，共為極細末，每以三分，揩齒二三十遍，其口自開。

（《千金方》：）治下疳臭爛。
用冰片五分，嫩蘆甘石四錢，共研極細末，不時摻之。
求死不得。
用冰片二錢，熱湯吞下，氣散立殂。

（《太醫禁方抄》：）神宗太后患目疾腫痛赤瘴，晝夜不寐，不肯服藥，不肯點藥，一醫奏取大冰片一兩，鋪盤內請太后細細觀之，少頃腫痛潛消，赤瘴頓退。
蓋取冰片之氣逼眼，清香、涼而散之，故目之腫痛赤瘴自退矣，亦巧法也。
（《萬病回春》：）牛黃膏：治婦人熱入血室，發狂不認人者。
用冰片二分，牛黃三分，甘草一錢，硃砂、薑黃、牡丹皮各三錢，共為極細末，煉蜜丸如皂角大，每服一丸，燈心湯化下，此方兼可治男婦癲狂風癇諸證。

<h3> - 紫鉚</h3>
味甘、咸，氣平，有小毒。
按《酉陽雜俎》云：紫鉚樹，出真臘國及波斯國，土人呼為渴稟，又名勒佉。
樹高一丈，枝葉繁盛，宛如橘抽，木與滋液俱赤色，經冬不調，四月開花白色，不結實，天有霧露及雨花濡潤，則枝條出鉚，狀如糖霜，累累紫赤，破則鮮紅。

用造𧹬□，作宮女面飾。
與騏驎竭相類，實非一種也。
<u>紫鉚</u>　起痘行漿之藥也（李時珍）。
《唐本草》（鄭子來稿）治痘不作漿，或皮薄欲損，血溢於外者，用之取其象形以從治也。

王紹隆先生曰：男女媾精，淫欲之毒，遂含胞胎，伏藏兩腎，有生之後，發為痘瘡，始發也；如春氣之升，行漿也；如夏氣之出，回合也；如秋氣之降，剝落也；如冬氣之入，舉世但知始發之欲透，未知毒化之成漿，猶為切要。
何也？如去滓純水，必清必靜，全賴此耳，否則仍含毒種，復歸兩腎，生死存亡，變生不測矣。
紫鉚固為解毒之要品，但可施於化毒之際，不可施於始發之期，更有毒未化而漿不行，反棄鉚液之橫偏，預投保元之降藏，雖不顧淫毒之不攘，獨不念六淫之未散乎，司業者，當留心而熟思之可也。
<u>集方</u>　（盧氏方：）治痘瘡皮破，漿水泛出，或手搔傷損。

用紫鉚研極細末，敷之即干，並不走泄元氣。
（盧氏方：）治痘瘡漿不豐滿，或乾枯，或水塌不透者。
用紫鉚一二分，為細末，糯米湯調灌，或人參湯調，或純酒漿調亦可。
<h3> - 樟腦</h3>

味辛，氣熱，無毒。
李氏曰：樟腦，出漳川、韶州，狀如龍腦，白色如粉團，乃樟樹脂膏也。
又胡氏煉樟腦方云：用樟木新鮮者，切片以井水浸三日，入鍋煎之，柳木頻攪，待汁減半，柳木上有白霜起，即濾去滓，傾汁入瓦盆內，經宿自然結成塊也。
他處雖有樟木，不能取腦。

又陳氏方升煉樟腦法：用銅盆一口，以陳壁土為極細末，糝盆底，卻糝樟腦一重，又糝壁土一重，如此四五重，以薄荷葉放土面上，再用銅盆一口覆之，用細黃土、鹽滷，插水和如膏，封固勿令走氣，於文火上款款炙之，須以意度，不可太過，不可不及，候冷取出，則腦皆升於上盆，如此升兩三次，潔白如雪，可偽充片腦也。
<u>樟腦</u>　通竅殺蟲，除疥癬、禿瘡之藥也（《日華子》）。
《李氏方》（梅青子稿）云：此藥辛熱香竄，稟龍火之氣，去濕殺蟲，此其所長，故燒煙燻衣滅蝨逐蚤，熏房室並床帳枕簟，善闢臭蟲，及一切蟻蜉蠅螫等類。
又《集要方》治腳氣，止牙疼，總之去濕殺蟲，盡在是矣。

止堪敷塗，不堪服食，故外科方每需用耳。
<u>集方</u>　（《姚氏玉函》：）治一切瘙癢蟲疥，及一切頑癬有蟲者。
用樟腦一兩，大楓子肉二兩（搗膏），大黃、硫黃、胡椒各五錢，三味俱微炒，為細末，和入大楓膏內，再入樟腦同搗勻，再入水銀五錢，再研勻，再搗三百下，為丸彈子大，每臨臥時，被內以藥周身摸之，不過二三次愈。
如治頑癬，本方再加斑貓末五分，信石末一分，如藥乾燥諒加香油些須亦可。

（《姚氏玉函》：）治小兒禿瘡。
用樟腦三錢，花椒末、瀝青末各二錢，生芝麻一兩，先以退豬湯洗淨患上，以香油少許調搽。
（《普濟方》：）治蟲牙疼痛。
用樟腦、黃丹各一錢，胡椒五分，共研細，煉蜜丸如黍米大，塞患孔中。

治腳氣腫痛。
用樟腦三錢，草烏頭二錢為極細末，醋糊丸彈子大，每置一丸於足心，踏之下，微火烘之，衣被圍覆，汗出如涎即效。
<h3> - 阿魏</h3>
味辛，氣平，無毒。

蘇氏曰：阿魏，生西番及崑崙國。
苗、葉、根、莖，酷似白芷，搗根汁煎成為上，截根曝乾為次。
嵇氏又言：阿魏生崑崙國，是木津液，如桃膠狀，其色黃者為上，色黑者次之。
陳氏又言：阿魏，雲南長河中亦有，今廣州亦有，是木膏液，鑽之汁出漸滴凝結，與蘇氏所說不同。

又《酉陽雜俎》云：阿魏，出波斯國及北天竺，其樹長八九尺，其色青黃，三月生葉，似鼠耳，無花實，其枝汁出如水，久乃堅凝。
又言取其汁和米豆粉合釀而成。
諸說雖不同，而氣體極臭，而又能止臭，亦為奇物也。
戎人則嘗啖，謂能止臭，猶閩、廣嗜檳榔，中州貴胡椒，巴人重負礬也。

又《元紀》云：阿魏，元人用充食料，報名穩展，又名薰渠，用淹牛羊肉，轉更香美，盛暑亦不色變。
　李瀕湖曰：阿魏，有草木二種，草者出西域，可煎，可曬，蘇氏所說是也。
木者出南番，取其脂汁凝結，嵇氏、陳氏所說是也。
又按《一統志》所載，有此二種，云出火州及沙鹿、海牙諸國，草高尺許，根株獨立，枝葉如蓋，臭氣逼人，生取其汁熬膏，名阿魏。

又言出三佛齊及暹羅國，樹不甚高，土人納竹筒干樹內，脂滿其中，冬月破筒取之。
又云其樹最高，其脂最毒，其氣逼人，最臭不敢近。
每採時，以羊繫於樹下，自遠射之，脂液著羊，羊斃，即為阿魏，觀此則其有二種明矣。
然系羊射脂之說，俗語相傳，但無實據。

修治：以熱酒溶化，和入藥用。
俗云阿魏無真，言多偽也，今市家搗蒜肉，雜以他物偽充，不可不辨。
雷氏曰：驗阿魏真假有三法：一法，以半銖安熟銅器中，一晝夜，著處色白如銀，永不變色。
二法，以一銖置五斗草自然汁內，次早盡變鮮紅色。

三法，以一銖置橘抽樹上，其樹立於。
驗此三法，真偽判然矣。
<u>阿魏</u>　化積墮胎，殺蟲療蠱之藥也（《唐本草》）。
其氣辛烈而臭（趙天生稿），元人入食料中，能闢一切禽、獸、魚、鱉腥葷諸毒，凡水果、蔬、菜、米、麥、谷、豆之類，停留成積者，服此立消，故《汪氏方》治瘴癘瘟疫，霍亂，瘧痢，屍蟲，痞結等候，咸取其氣息極辛極臭之物，以除此不正之氣，以致疾耳，氣味雖有穢惡，然不大損胃氣，故方脈科每需用而不棄也。

繆仲淳先生曰：按人血氣，聞香則順，聞臭則逆，雖有病積不可輕用，當先養胃氣，胃強則堅積漸消矣。
書曰：大積大聚，其可犯也，衰其半而止，蓋兢兢於根本者乎。
<u>集方</u>　（《何日中手集》：）治一切痞塊癥瘕，食、飲、血、氣成積者。
用阿魏五錢，白芥子四兩，白朮三兩，三稜、莪朮各二兩，四味俱炒燥，研為細末，以阿魏熱酒溶化，和入為丸黍米大，每早晚各服二錢，白湯下。

婦人病此，本方加當歸、川芎、乾漆（俱酒炒）各一兩。
又貼痞膏。
用阿魏、乳香、沒藥、芒硝各二兩，俱研細聽用，外用大黃二兩，白芥子三兩，木鱉子二十一個（去殼），穿山甲、肉桂、川獨活各一兩五錢，亂髮二兩，用香油四十兩煎黑，去楂，待油冷凝，入鍋內，乘油冷時加水飛淨細炒燥，黃丹二十兩，將油煎滾，用鐵箸不住手攪，以黃丹黑熟，軟硬得所，提起將凝，加入阿魏、乳沒、硝四味細末在內，攪勻即成膏矣。
凡貼膏藥時，先用芒硝研細，隨患處鋪半指厚，以紙蓋定，用熱熨斗熨良久，如硝耗再加熨之二時許，方貼膏藥。

（《聖惠方》：）治屍疰中惡，近死屍，惡氣入腹，終年嘗發者。
用阿魏二分，侵晨熱酒吞下，井治瘟疫、瘴癘、霍亂、痎瘧諸病。
（《總徹論》：）治小兒盤腸內吊，腹痛不止。
用真阿魏一錢（為末），大蒜一榔（煨熟），研爛和丸，如麻子大，每服五丸，艾湯化下。

（《經驗方》：）治脾積結塊。
用阿魏五分，雞子五個（去殼），湯內同阿魏煮，以湯干、雞子黃白俱老，入石臼內同搗勻細，黃蠟一兩，溶化，入阿魏雞子膏同熬數十沸，入香油五六茶匙攪勻，再入石臼內搗百下，為丸如黍米大，每服一錢，白燙下。
<h3> - 盧會</h3>
味苦，氣寒，無毒，沉也，降也，入心、肝、脾三經。

李氏曰：盧會，出波斯國及爪哇、三佛齊諸國，今廣州亦有之，生深山中，乃樹脂滴凝而成，狀如黑錫。
又一說云：狀似鱟尾，乃草屬也，採取無時。
蘇氏曰：盧會，原在草部，今移入木部。
二說不同，何哉？豈是木質而草形，柳木形而草質者乎？

<u>盧會</u>　涼肝殺蟲之藥也（李南、甄權合論）。
宋《開寶》方主除心肺熱煩（桂汝薪稿），去胸膈鬱火，大人痔瘻，濕癬，小兒疳積蟲痞，癲癇驚痰諸疾。
又去三蟲，消五臌，凡屬肝臟為病有熱者，用之必無疑也。
但味極苦，氣極寒，諸苦寒藥，無出其右者，其功力主消不主補，以上數證因內熱氣強者，可用，如內虛泄瀉食少者，禁之。

李瀕湖先生曰：盧會，乃厥陰經藥，其功專於殺蟲濤熱，故治熱疳成積有效。
盧不遠先生曰：盧會，傳說有草木二種，或國異形別，亦有之。
味極苦，氣極寒，對治以熱為因，為疳、為癖、為熱聚所生之蟲病，莫不精良。
<u>集方</u>　治痔瘻脹痛，血水淋漓（以下六方出《方氏本草》）。

用盧會數分，白酒磨化，和冰片二三釐，調搽。
治濕瘡浸淫，延蔓成癬，或在頸項，或在手足，或在腰腹。
用盧會五錢，甘草二錢，共研末，先以溫米泔水洗癬，拭淨，敷之，立於便瘥。
治小兒疳積蟲積。

用盧會三錢，使君子肉一兩，共研末，每服三分，白湯調下。
治大人小兒五種癲癇。
用盧會三錢，生半夏一兩（切碎，薑汁拌炒），白朮一兩（酒炒），甘草五錢（炒），共為細末，水發為丸，如黍米大，每服一錢五分，薑湯送下。
治小兒急驚風。

用盧會、膽星、天竺黃、雄黃各一錢，共為末，甘草湯和丸，如彈子大，每遇此證，用燈心湯化服一丸。
治蛔結心痛。
用盧會一錢，剪碎，如米粒大，用烏梅、花椒湯吞服。
治五種臌脹。

用盧會、蟾酥各三錢，酒一盞，浸一日，蒸化如膏，以生半夏（為末）二兩，巴霜三分，和丸如黍米大，每服十丸，淡薑湯早晚吞下，忌鹽糖百日。
<h3> - 孩兒茶</h3>
味苦、澀，氣平，無毒。
李氏曰：孩兒茶，出南番、爪哇、暹羅諸國，今雲南、老撾、暮云場地方造之，云是細茶末，入竹筒中，堅塞兩頭，埋汙泥溝中，日久取出，搗汁熬製而成，其塊小而潤澤者為上，塊大而焦枯者次之。

<u>孩兒茶</u>　解山嵐瘴熱，斂瘡生肌之藥也。
張相如曰：服食方鮮有用者，惟入外科收斂瘡口，摻藥中用此，能定痛止血，收濕生肌。
又兒科牙疳方中，配川黃連共為細末，摻牙根處亦能斂潰收濕，定痛生肌（出李氏《綱目》。）
今吳門市中售香茶，以孩兒茶為主，食之果香甜涼爽，移時藥味已過，轉增燥渴，次早更覺口乾苦澀，較前倍常，則前人所云，解渴生津未可深信。

<h2><span class="orange">卷之九</span></h2>
<h2><span class="brown">木部（喬木類）</span></h2>
<h3> - 黃柏</h3>
味苦，氣寒，無毒，氣味俱厚，沉而降，陰也，入足太陰，為足太陽引經藥。

《別錄》曰：黃柏，出漢中山谷及永昌、邵陵、山東諸處。
蘇氏曰：今取蜀中，皮緊厚、色深黃者為上，如永昌、邵陵、山東者薄而色淺黃者稍次。
樹高數丈，葉似吳茱萸，又似紫椿，經冬不凋，外皮淺黃，其里深黃，其根名檀桓，結塊如松下茯苓。
雷氏曰：凡使，削去粗皮，用生蜜水浸半日，曬乾用。

<u>黃柏</u>　濟坎降離之藥也（皇甫氏）。
稟至陰之氣（方龍潭稿），而得清寒之性，益陰清熱，仗此專功，凡陰火攻衝，骨蒸鬱熱，小腹急疾，用此能抑陰中之火。
濕熱不清，膝脛疼痛，步履艱難，用此能清濕中之熱。
若夫上焦之火，攻發口舌，以致舌腫口破，或齒牙浮動，咽喉腫疼，是皆虛火之上浮也。

下焦之火，蓄積大腸，以致下痢赤白，後重迫痛，或小便黃赤，淋瀝渾濁，或癃閉不通，脹滿阻塞，或腳氣攻衝，嘔逆噁心，或五疸壅塞，遍身發黃，是皆濕熱之下侵也，俱用黃柏可以治之。
設或陰分之疼，酒炒方效；骨間之痛，鹽制乃神；至於濕熱不清，酒炒可也；內火燔灼，生用可也；血弱陰虛，童便拌炒可也。
此隨證制度，又不可不詳慎也。
此藥固能除熱益陰，然陰陽兩虛之人，病兼脾胃薄弱，飲食減少，或宿食不消，傷食泄瀉，或腎虛天明溏瀉，小腹時痛，或陽虛發熱，津竭口乾，或子宮虛冷，血寒不孕，或陽道衰微，精寒不嗣，或血虛發熱，肌膚枯燥，或產後瘀血停滯，或金瘡將潰發熱，或癰疽潰後發熱，或血虛不眠，陰虛煩躁等證，法咸忌用。

<u>集方</u>　（陳月坡方：）治陰火攻衝，骨蒸鬱熱。
用黃柏、知母、懷熟地、地骨皮、麥門冬、北沙參、白芍藥各二兩，茯苓、北五味、白朮各一兩，分作十劑，清水煎服。
（東垣方：）治濕熱下流，膝脛疼痛，步履艱難。
用黃柏、蒼朮、石斛、茯苓、木瓜、牛膝、烏藥、當歸各一兩，俱用鹽水拌炒，防風、白朮各八錢，分作十劑，清水煎服。

（方龍潭方：）治火攻上焦，舌腫口破，或齒牙浮動，咽喉腫疼並治。
用黃柏、薄荷、荊芥、連翹、半夏、陳皮、防風、桔梗、玄參、山豆根各一兩，甘草四錢，分作十劑，清水煎服。
（《小品》：）治口疳臭爛。
用黃柏五錢，銅綠三錢，共為末摻之，去涎愈。

（《丹溪心法》：）治下痢赤白，後重急痛，晝夜無度。
用黃柏、黃連、枳殼、厚朴各一錢五分，木通、茯苓、白芍各一錢，甘草、大黃各八分，清水煎服。
（馬瑞雲方：）治小便淋澀不通，或成白燭。
用黃柏、車前子、白芍藥各二錢，甘草、澤瀉各一錢，瞿麥、木通各三錢，水二大碗，煎七分，加白果肉三十個，取汁衝入和服。

（霍氏《晚香集》：）治腳氣攻衝，嘔逆寒熱。
用黃柏、蒼朮、厚朴、川獨活、青皮、牛膝、木瓜、柴胡、茯苓各一錢，清水煎服。
（《肘後方》：）治五疸遍體發黃。
用黃柏、秦艽各二錢，茵陳五錢，生薑五片，水煎服。

<h3> - 厚朴</h3>
味苦、辛，氣溫，性燥，氣味俱厚，陽中之陰，降也，入足太陰、手足陽明經。
陶隱居曰：厚朴，出交趾、冤句及陝西、洛陽、江淮、湖南、蜀川山谷中，今《滑氏抄》以建平、宜都及梓州、龍州者為最。
木高三四丈，徑一二尺，木皮鱗皺，葉似槲葉，四季不調。

李氏曰：五、六月開細花紅色，結實如冬青子，生青熟赤，有細核，嚼之味甘美。
寇氏曰：採樸以肉厚、色紫、多潤者入藥最良。
今伊陽縣及商州亦有，肉薄而枯，色淡白不紫者不堪用。
雷氏曰：修治，刮去粗皮，每一斤用生薑四兩，搗爛拌，微炒，方可入藥。

如不制則棘人喉舌。
<u>厚朴</u>　寬中化滯，平胃氣之藥也（李時珍）。
凡氣滯於中（伍少山稿）。
鬱而不散，食積於胃，羈而不行，或濕鬱積而不去，濕痰聚而不清，用厚朴之溫可以燥濕，辛可以清痰，苦可以下氣也。

故前古主中風傷寒頭痛，寒熱嘔逆瀉利，蟲積痞積，或肺氣脹滿，痰涎喘嗽，或胃氣壅滯，水穀不行，用此消食化痰，去濕散脹，平土金二臟，以至於中和也。
時人有云厚朴益氣，厚腸胃者，蓋亦指邪氣去，正氣自益之謂，枳滯消，腸胃自厚之意耳，非消導之外，復有補益之功也，用者詳之。
繆仲淳先生曰：厚朴，氣味辛溫，性復大燥，其功長於泄結散滿，去濕逐飲，溫暖脾胃，凡一切飲食停積，氣壅暴脹，與夫冷氣逆氣，腸鳴虛吼，痰飲吐沫，胃冷嘔逆，腹痛泄瀉，及元氣壯實之人，偶感風寒，寒熱飽脹，氣實之人，誤服參耆，致成喘滿，以上諸證，誠為要藥。
然而性專消導，散而不收，略無補益之功，實有消導之勢。

故凡嘔吐不因寒痰冷積，而由於胃虛火氣炎上者；腹痛因於血虛，脾陰不足，而非停滯所致者；泄瀉因於火熱暴注，而非積寒傷冷者；腹滿因於中氣不足，氣不歸元，而非氣實壅滯者；中風由於陰虛火炎，猝致僵仆，而非西北真中寒邪者；傷寒發熱頭疼，而無痞塞脹滿之候者；小兒吐瀉乳食，發熱神昏，將成慢驚者；大人氣虛血槁，見發膈證者；老人脾虛不能運化，偶有停積者；產後血虛腹痛，產後氣虛作喘，產後吐逆泄瀉者，以上諸證，法所咸忌。
世人不究其原，一概濫用，雖或一時未見其害，而清純之氣默為之傷耗矣，可不慎哉。
沈孔庭先生曰：厚朴，辛苦溫燥，入脾胃二經，散滯調中，推為首劑。
然配他藥無往不可，與枳實、大黃同用，則泄實滿，故大柴胡湯用之；與陳皮、蒼朮同用，則除濕滿，故平胃散用之；與人參、白朮、麥糵同用，則治虛滿，故調中湯用之。

又同半夏、膽星，能燥濕清痰；同甘草、白朮，能和中健胃；同枳殼、萊菔子，能下氣寬腸；同紫蘇、前胡，能發散風寒；同山楂、枳實，能疏氣消食；同吳萸、肉桂，能行濕燥陰，實有理氣行氣之功。
但氣之盛者，用無不驗，氣之弱者，宜少與之。
<u>集方</u>　治氣滯中焦，鬱而不散，或成脹滿痞痛。
用厚朴一錢五分，木香一錢，陳皮、白朮各二錢，製半夏、茯苓各一錢二分，甘草七分，水煎服。

治食積胃脘，羈而不行，致成脹悶痞結。
用厚朴一錢五分，草果仁、砂仁各三錢，紅曲、枳實、白朮各二錢，山楂肉、茯苓各一錢二分，甘草五分，加生薑三片，大棗四枚，水煎服。
（汪石山方：）治濕鬱成脹。
用厚朴一錢五分，蒼朮、陳皮各二錢，甘草五分，防風、澤瀉各一錢，加生薑五片，水煎服。

（汪石山方：）治濕痰成飽或嘔吐。
用厚朴一錢五分，蒼朮、製半夏各二錢，陳皮、茯苓、白芥子各一錢，加生薑三片，黑棗二個，水煎服。
（汪石山方：）治中風心膈飽脹，飲食不入。
用厚朴一錢五分，製半夏、秦艽、防風、膽星、白朮、茯苓各一錢二分，水煎服。

（《劉草□醫案》：）治傷寒頭痛，寒熱不清。
用厚朴、柴胡、黃芩、製半夏各一錢，甘草五分，加生薑三片，水煎服。
有食，加枳實、山楂各二錢；嘔逆瀉痢，加藿香、木香、黃連（姜水炒）各八分。
（《保赤全書》：）治蟲積。

用厚朴、檳榔各二錢，烏梅二個，水煎服。
或蟲積甚，加使君子肉二十個，去殼，研成末，配前藥共為細末，飴糖丸彈子大，每早晚各服一丸，燈心湯下。
（《全小心鑑》：）治痞積年久不愈。
用厚朴（姜水炒，曬乾）、於白朮（土拌炒）、枳實（麩拌炒）三稜、莪朮、紅曲（俱酒拌炒）各一兩，作丸，每食前服三錢，米湯下。

（《小品》：）治風濕寒邪，肺氣脹滿，痰涎喘嗽。
用厚朴一錢五分，陳皮、製半夏、杏仁、桔梗、枳殼、桑皮各一錢二分，蘇子、白芥子、茯苓各一錢，甘草七分，生薑三片，水煎服。
（《小品》：）治胃氣壅滯，水穀不行。
用厚朴一錢五分，紅曲、豬苓、麥芽、穀芽（俱酒炒）各三錢，甘草七分，生薑三片，水煎服。

<h3> - 杜仲</h3>
味辛、甘，氣平，無毒，氣味俱薄，沉而降，陽中陰也，入足少陰，兼入足厥陰經，乃肝經氣分之藥。
《別錄》曰：杜仲，生上虞山谷，及上黨、漢中。
上虞在豫州，虞，虢之虞，非會稽之上虞也。

今出建平、宜都，而韓氏、蘇氏又言出商州、成州、峽州諸山大谷中。
樹高數丈，葉似辛夷，又類柘葉，嫩葉初生可食，謂之棉芽花。
木皮狀似厚朴，折之白絲相連，江南亦呼曰棉花。
實皆苦澀，亦堪入藥，木又可作履，以益腳也。

雷氏曰：修治，削去粗皮，每一斤用蜜四兩和塗火炙黃，以透為度。
<u>杜仲</u>　達下焦，補肝腎（王好古），壯腰膝之藥也（《本經》）。
蓋肝主筋（倪九陽稿），腎主骨，肝充則筋強，腎充則骨健，屈伸利用。
故前古主堅筋骨，除痿痹，定腰膝痛，並肝臟風濕成虛，脊背強直，俯仰不利，屈伸不便，及小便餘瀝，陰汗濕癢者，宜加用之。

故方氏《直指》云：凡下焦之虛，非杜仲不補，下焦之濕，非杜仲不利，腰膝之疼，非杜仲不除，足脛之酸，非杜仲不去。
然色紫而燥，質綿而韌，氣溫而補，補肝益腎，誠為要劑。
如肝腎陽虛，而有風濕病者，以鹽酒浸炙，為效甚捷。
如肝腎陰虛，而無風濕病，乃因精乏髓枯，血燥液干而成痿痹，成傴僂，以致俯仰屈伸不用者，又忌用之。

盧不遠先生曰：杜仲，從土從中，其色褐，為土剋水象，腎之用藥也。
腰本腎腑，濕土為害，必侵腎水，而腰先受之，據名據色，可以療也。
若象形，如絡如綿，能使筋骨相著，又一義矣。
<u>集方</u>　治肝腎兩虛，筋骨不相榮養，以致腰脊痠疼，足膝無力，將成痿蹶者。

用川杜仲八兩，切片，鹽酒浸一日，曬乾，炒焦，以牛膝、枸杞子、川續斷、山萸肉、菟絲子、玉竹、黃柏、當歸身（俱酒洗，炒）各四兩，懷熟地，酒煮爛，搗膏為丸梧桐子大，每早服五錢，白湯下。
（包氏方：）治小便餘瀝，陰下濕癢用川杜仲四兩，小茴香二兩（俱鹽酒浸炒），車前子一兩五錢，山茱萸肉三兩，俱炒，共為末，煉蜜丸梧桐子大，每早服五錢，白湯下。
（《楊氏簡便方》：）治頻年墮胎。
用川杜仲、川續斷各五兩，切片，鹽酒浸一宿，炒燥為末，煉蜜丸梧桐子大，每早服五錢，人參湯下。

（《勝金方》：）治產後諸疾，及胎臟不安。
用川杜仲四兩，鹽、酒、醋總和浸一日，炒磨為末，紅棗煮爛，去皮核，取肉搗勻，丸如梧桐子大，每早服五錢，人參湯下。
<h3> - 黃櫨木</h3>
味苦，氣寒，無毒。

陳氏曰：黃櫨，生商洛山谷及蜀黥地界亦有之。
葉圓木黃，可作染黃色。
<u>黃櫨木</u>　解酒疸，除煩熱之藥也（陳藏器）。
苦寒涼血（黃五星稿），故瀕湖方煮汁治大風癩疾，及湯火漆瘡，如入療疸除熱方劑，又當作飲服之，更便也。

<h3> - 椿樗</h3>
氣味詳後。
李氏曰：椿、樗二木，南北皆有，形乾枝葉，大抵相類，實二種也。
今據蘇、寇兩氏之說，細辨之，各有異焉。

椿木，體干大而修長，皮赤葉香，味甘氣溫，質實，無花子，性澀，有毒，升發之用也。
樗木，體干小而迂矮，皮白，葉臭，味苦氣寒，質疏，有花子，性利，無毒，沉降之用也。
以朱觀之，二物其不同者如此，本草諸書，分析尚未明確。
今辨別二種之異，以俟博物君子，再行查驗何如耳。

<u>香椿</u>　殺蛔蟲，解蠱毒，止疳痢之藥也（陳藏器）。
《陳氏方》（金自恆）云：此藥甘香，溫澀而燥，甘香能驟發新邪，（謂發瘡疥、風痍及疝氣、腳氣之類。）
澀燥能收斂陳氣，（謂除蛔蟲、蠱毒、疳痢、胃噎、奔豚之類，）故《孟氏方》治婦人血崩，或產後血行不止，並平常月信來多，及赤白帶下，取椿根煎汁服即止，則知性之止澀可知矣。
前賢孟氏曰：椿芽，甘香而美，膳夫入諸蔬菜肉食中，大能省胃氣。

然多食亦動風發熱，出瘡疥，昏神氣，發痼疾。
<h3> - 樗木根、葉</h3>
主治相同，惟止痢疾，其功與罌粟殼、訶子肉相等，較其止澀治痢之功，更有倍於椿木根葉之力也。
前賢寇氏曰：洛陽一人，年四十餘，素縱酒無度，更嗜煿炙、魚蟹雞鵝肥味，日久，忽患瀉痢，日夜二三十次，稀糞挾膿血而下，大便連肛門疼極不堪忍，一醫用止痢藥，不效，一醫以腸風藥，勢益甚，蓋腸風則有血無膿，如此半載，氣血漸虧，食減肌瘦，服熱藥則腹愈痛，膿血愈下，服寒藥則注瀉，飲食不進，如此期年，臥床待盡。

一人教服樗皮散，其方治大腸風虛，酒食過度，挾熱下痢膿血（痛甚，多日不瘥。
用樗根白皮一兩，川黃連五錢，俱炒黃，共為末，每服二錢，人參湯調下，半月愈。）
<h3> - 乾漆</h3>
味辛，氣溫，有微毒，氣味俱厚，降也，陽中陰也，通行腸胃，入厥陰肝經。

李氏曰：乾漆，出漢中、金州、梁州者最善，益州、廣州、浙江亦有次之。
木高數丈，於如柿，葉如椿，花如槐，實如牛奈子。
木心色黃，夏至後刻取坎限，以竹管承之，滴汁即成漆也。
漢中金州者，色極黑，廣、浙者，色稍黃，入藥以色黑自然乾者，狀如蜂房，孔孔間隔，但性急易燥，熱則難乾，天寒陰雨亦易燥，濕者不堪入藥。

修治：取乾者，搗碎微炒熟，不爾損人腸胃，若沾人肉及衣，以油塗之，再以肥皂擦之，熱湯洗即去跡。
凡驗以稀者為好，市家以桐油攪入亂真。
《試訣》云：微扇光如鏡，懸高急似絲，撼成琥珀色，打著有浮漚。
《相感志》云：漆得蟹而化成水，蓋物性相制然也。

如誤中其毒，以鐵漿或黃櫨木湯，或豆湯，或蟹湯並可。
<u>乾漆</u>　化瘀血，消蟲積，斷屍勞之藥也（《日華子》）。
《別錄》方（趙天民稿）主婦人經脈不通，疝瘕癥結，心痛胃疼，或小腹奔豚，腸胃蟲積，或傳屍風勞、蟲勞，並大風癩疾，目爛鼻崩，手足拳攣，指節開裂，形容惡變，宜制熟服之。
然性燥有毒，瘀血得之即化成水，其消鑠之力可知。

凡經閉不通等證，由於血虛而非瘀血結塊阻塞者，切勿輕餌。
李瀕湖先生曰：漆之為物，性毒而殺蟲，氣烈而行血，質堅而攻癖積，所主諸病雖多，總不外此三者而已。
王太和先生曰：漆性燥爍而烈，急而有毒，治竹、木、皮革什用之物，能堅固不壞，續金石，補漏孔，絕無罅隙，因質沾凝而體堅也。
著生物血、肉、皮毛之處，受之無不腐爛，入腸胃筋骨之間，潰敗生靈，不可救藥，因氣悍劣而性有毒也。

何前古本草主補中，續筋骨，填腦髓，久服輕身耐老成仙之說？此荒謬不稽之言，愚者信而服餌，死不旋踵。
後世好事之徒，妄為附會其說云。
血者，有形之物也，形質受病，惟辛溫散結者，可入血分而消之，乾漆是也。
瘀血消，則中臟自補，筋骨自續，而腦髓自充矣。

瘀血消，則骨蒸自退，蟲勞自除，咳嗽自止矣。
噫！斯言一出，明者相機而用，奏效於萬中之一，庸或有之，倘粗工鹵莽，信手投用，貽害生靈，夭枉之禍，寧有量哉，不仁之端，莫大於此。
（朱）特採而錄之，以昭後世云。
<u>集方</u>　（《經驗方》：）治婦人血氣不和，不曾生長，將行經腹中耕痛不可忍，及丈夫疝氣奔豚，或小腸弦急撮痛者。

用濕漆一兩，熬一食頃，入乾漆末一兩，和丸梧桐子大，每服六七丸，溫酒下。
（《指南方》：）治婦人經閉不來，繞膝攢痛，寒熱往來，或諸癥瘕等病，此藥削年深堅急之積滯，破日久凝結之瘀血。
用乾漆一兩（打碎，炒煙盡），川牛膝二兩（炒），共為末，以生地黃熬稠膏，和為丸如梧桐子大，每服十丸，空心溫酒送下。
藥完漸消，當以六君子湯加薑、棗，日服一劑。

（《簡要方》：）治心胃疼不止。
用乾漆（炒煙盡）、玄胡索（酒洗，炒）各二錢，研為末，每服五分，醋湯送下。
（家抄：）治腸胃諸蟲攻痛，時有蟲下者。
用乾漆（炒煙盡），為末，每服三分，烏梅三個，花椒二錢，泡湯調服。

（《大氏方》：）治傳屍風勞、蟲勞。
用乾漆一兩，醋洗，炒煙盡，為末，每空心服三分，麥門冬湯調服。
（《千金方》：）治大風癩疾，毫毛脫盡，或甚至目爛鼻崩，手足拳攣，指節開裂，形容惡變。
用乾漆（為末）一兩，和活蟹二兩，同搗成膏，皂角刺四兩，胡麻子（去殼）六兩，俱炒燥為末，總和勻，紅曲打糊為丸，如黍米大，每服三錢，白湯侵晨送下。

<u>續補方</u>　（《聖濟總錄》：）治喉痹欲絕，不可針藥者。
用乾漆燒煙，以筆管吸之。
（杜氏方：）治小兒蟲病危惡，與癇相似者。
用乾漆（搗，炒煙盡）、白蕪荑各等分，為末，米湯調服一字。

（《嵇氏家抄》：）治紫雲風。
用乾漆一兩（炒煙盡），生地黃、半枝蓮、胡麻、荊芥各五錢，何首烏、天門冬、苦參各六錢，分作十劑，清水煎服。
（仲景：）治五勞虛極羸瘦，腹滿不能飲食，內有乾血，肌膚甲錯者。
用乾漆一兩（炒煙盡），䗪蟲十個（去足，焙燥））共為細末，大黃一兩，酒煮半日，搗膏為丸，如黍米大，每服十丸，白湯送下。

<h3> - 海桐皮</h3>
味苦、辛，氣平，無毒，氣薄味厚，陰中陽出，入足太陰、陽明經。
蘇氏曰：海桐皮，生南海及雷州，凡近海州郡多有之。
葉大如手掌，有三尖，皮若梓皮，白而堅韌，可作繩，入水不爛。

又一種刺桐，生山谷中，紋理細緊，而性喜折裂，體有巨刺，如欓樹，其實如楓。
又一種⿰豆蒦桐皮，青葉圓大而長，高三四丈，開花紅色，成朵而繁，為夏秋奇觀。
<u>海桐皮</u>　行經絡，去血分風濕之藥也（《別錄》）。
《開寶》方主赤白痢疾（桂谷山稿），延綿日久，或風眼腫赤，暴發流行。

又主血脈頑痹，臂膊痠疼，腰腳攻痛，動履不遂，凡風蹶痿痹之疾，特需用之。
如痢疾、赤眼、痹蹶諸證，非關風濕者不宜用。
<u>集方</u>　（《內府禁方》：）治久痢赤白，止作不休。
用海桐皮一兩，切碎，酒洗，微炒，水煎服。

（童玉峰方：）治時行赤毒眼疾，閤家傳染者。
用海桐皮一兩，切碎，鹽水洗，微炒，用滾湯泡，待溫洗眼，去赤、止痛、消腫。
（《王氏孤兒手識》：）治風毒攻走筋脈，臂膊痠疼，腿足麻痛，將成痿蹶者。
用海桐皮二兩（切碎），川芎、羌活、五加皮、枸杞子各二兩，牛膝、木瓜各三兩，懷生地六兩，俱入鍋內，炒去水氣，以麻布袋盛，入無灰酒三斗，磁瓶內浸之，春二、夏一、秋三、冬四日，將藥酒瓶入鍋內，隔湯煮二時許，取出渣，每早午晚隨量飲，常令醺醺。

忌燒酒、雞、鵝、羊、狗肉並海味糟物。
<h3> - 楝實</h3>
味苦，氣寒，有小毒，氣薄味厚，陰也，降也，入足陽明、手足太陰經。
《別錄》曰：楝實，生荊山山谷及蜀，今所在亦有之，惟蜀者勝，故時人稱為川楝子。

李氏曰：木高數丈，生長甚速，三五年即可作椽。
葉密如槐而稍長，三、四月開花紅紫色，芬芳滿庭，實如彈丸，生青熟黃，葉性滑利，可洗衣練白。
蛟龍畏之，故時俗以糯米用楝葉裹粽，投江中祭屈原，蚊龍不敢食也。
蘇氏曰：楝樹有雌雄兩種，雄者不結子，根赤有毒，服之令吐不止，時有一吐竟欲死者。

雌者結子，根白，微有毒，入藥用根，用實當用雌者。
雷氏曰：凡採得曬乾，用時以酒拌蒸熟，待皮軟，刮去皮，取肉並核捶碎用。
<u>楝實</u>　散熱結，導小腸膀胱之氣之藥也（王好古）。
故前古主傷寒溫疫（詹潤寰稿），大熱煩狂，疝瘕攻心脹痛，及小腸水道不通，小腹急疾諸證。

經曰：冬傷於寒，春必病溫。
其主傷寒大熱，溫疫煩狂者，總因寒邪郁久，至春變為溫病，邪在陽明也，苦寒能散陽明之邪熱，則溫疫煩狂自除矣。
又膀胱為州都之官，小腸為受盛之官二經順氣化之令而使之出，今瘕疝攻築，則氣閉而小便不利，苦寒能散其邪熱，熱散氣通，則水道利矣。
此劑但苦寒行散之物，以上諸證，非內熱氣結者勿用，如脾胃虛寒之人亦勿用。

<u>集方</u>　（《活法機要》：）治熱厥心痛，乍痛乍止，身熱足寒。
用川楝實（去皮）、玄胡索各一兩，俱醋炒為末，每服三錢，白湯下。
（澹寮方：）治一切偏墜疝氣，痛不可忍，或鉤腎等疝。
用川楝子肉五兩，分作五分，一分用補骨脂五錢同炒，一分用小茴香三錢、食鹽二錢同炒，一分用斑蝥七枚（去頭足）同炒，一分用吳茱萸二錢同炒，一分用牽牛子三錢同炒，炒完揀去食鹽、吳茱萸、斑蝥，只留補骨脂、茴香同研為末，以紅曲打糊為丸，如梧桐子大，每服百丸，空心白湯下。

（《全小心鑑》：）治嬰兒冷疝氣痛，脬囊浮腫。
用川楝子（去皮核）五錢，吳茱萸二錢五分，俱微炒，共為末，每服五分，白湯調下。
<h3> - 楝根皮</h3>
（味苦，氣寒，微毒。

色赤者有大毒勿用，色白者無毒可用。）
去蟲殺疥之藥也（陶隱居）。
《洪氏方》治小兒消渴有蟲（王寧宇抄）。
用楝根白皮一握，切碎，水二碗，煎一碗，空心飲之，雖困頓不妨，下蟲如蛔而紅色，其渴自止，小兒消渴病繫有蟲，人所不識也。

<u>集方</u>　治小兒腹中有蟲。
用楝根白皮一兩（切碎），白蕪荑五錢，俱微炒，共為末，每以一二錢，量兒大小增減，白湯調服，次日蟲下。
治小兒乾疥濕癬，及禿瘡、蠼螋瘡、浸淫瘡，並一切諸瘡。
用楝根白皮搗爛，和豬脂少許，搽之即愈，治大人疥癬亦可用。

（《萬病回春》：）治婦人諸病因氣滯血不調者。
用川楝實一兩，香附（便煮）、烏藥、砂仁、當歸、川芎、白芍藥各二兩，熟地黃四兩（酒煮），共搗細為丸，每早服三錢，晚服二錢，白湯下。
氣痛，加吳茱萸五錢；身盛有熱，加半夏、茯苓、陳皮各一兩；脾胃不和，時作泄瀉，加白朮、補骨脂各二兩。
（《廣筆記》：）治乳癧潰爛，經年將穿膜者。

用土楝實一兩（經霜者佳），雄鼠糞七錢，露蜂房五錢，俱炒微焦，研細末，每用三錢，食後酒調服，間日一服，服藥完，痛即止，不數日膿血收斂，外貼長肉膏而愈。
<h3> - 槐實</h3>
味苦，氣寒，無毒，沉也，降也，入手足陽明，兼入足厥陰經。
《別錄》曰：槐，生河南平澤。

蘇氏曰：今南北處處有之。
陳氏曰：小枝攫攫，垂布如蓋，其木不甚高，其葉青綠而細，有葉大而黑者，名懷槐。
葉晝合夜開者，名守宮槐。
李氏曰：槐之初生，季春五日而兔目，浹旬而鼠耳，更旬而始規，再旬而葉成。

四、五月開□黃花，六、七月結實黑褐，作莢如連珠，奇數者為勝。
花未開時，狀如粟粒。
採取煎汁染黃色，甚鮮明而美。
初生嫩芽，摘之曬乾，可代茶。

如煠熟水淘過，拌油醬，可充蔬食，謂之槐羹，西人好食之。
折之插園圃，亦可生活。
禮書以世胄之家，門庭多植之。
雷氏曰：入藥用實，取莢中奇數者，以銅錘捶碎，微炒用。

<u>槐實</u>　涼大腸，潤肝燥之藥也（李東垣）。
故《陳氏方》（門吉士稿）主五痔下血，腸風瀉血，赤痢毒血，小便尿血，崩淋下血，及吐血咯血，嘔血唾血，或鼻衄齒衄，耳衄舌衄。
又肝熱風燥，赤眼腫痛，幾諸燥火動血為患，悉宜用之。
此劑但苦寒純陰，如脾胃虛寒之人，時有泄瀉之證，或陰虛血熱，而見以上諸證，而非實熱者，或外象似同，內因實異者，切宜忌服。

吳梅坡先生曰：槐，感天地陰寒之氣，而兼木水之化，況晝合夜開，是得氣於陰。
槐字從鬼，鬼為陰之精，冬取其火，冬亦時之陰，故前古主五內邪熱，氣入血分，入隱僻之地，為涼血要品，血不熱，則陰自足，目疾與痔證交相愈矣。
<u>集方</u>　（《外臺秘要》：）治內外痔瘡。
用槐角子一斗，搗汁，曬稠，或慢火熬稠，以苦參數兩，切碎，微炒，研為末，和為丸梧子大，每服五十丸，白湯下，兼作挺子納下部。

（《和劑局方》：）治五種腸風瀉血，糞前有血，名外痔；糞後有血，名內痔；大腸不收，名脫肛；穀道四面胬肉如碎奶頭，名鼠奶痔；大者名牛奶痔；頭上有孔，名瘻瘡；內有蟲，名蟲瘡，並皆治之。
用槐角子（去梗）四兩（炒），地榆、當歸（酒洗，炒）、枳殼（麩拌炒）、防風、黃芩（炒）各一兩，為末，酒糊丸梧子大，每服百五十丸，米湯下。
<u>家抄：</u>　治赤痢毒血。
用槐角子四兩（酒洗，炒），白芍藥二兩（醋炒），木香五錢（焙），共為末，每早服三錢，白湯調下。

（《楊氏簡便方》：）治小便尿血。
用槐角子三錢，車前、茯苓、木通各二錢，甘草七分，水煎服。
（《陳氏產寶》：）治婦人崩淋下血。
用槐角子八兩（酒洗，炒），丹參四兩（醋拌炒），香附二兩（童便浸，炒），共為末，飴糖為丸梧子大，每早服五錢，米湯下。

（《柳氏集》：）治吐血、咯血、嘔血、唾血，或鼻衄、齒衄、舌衄、耳衄。
用槐角子八兩，麥門冬（去心）五兩，用淨水五十大碗，煎汁十五碗，慢火熬膏，每早、午、晚各服三大匙，白湯過下。
（《聖濟錄》：）治赤眼腫痛，昏暗。
用槐角子二兩，川黃連五錢，白芍藥一兩，俱酒洗炒，研為末，蜜丸梧子大，每晚服百丸，白湯下。

（《外科摘要》：）治惡瘡腫毒，一切癰疽，不問已成未成，但焮痛者。
用槐花（微炒）、胡桃肉（湯泡去皮）各一兩，無灰酒二碗，煎十餘沸，隨量熱服，未成者一二服，已成者二三服，即效。
（《劉氏家信方》：）治痔瘡如桃，或行役過勞，或乘驢馬有傷其痔，大作腫脹突出，寒熱僵臥不能行動。
以槐枝濃煎湯，洗淨痔上，以艾壯如痔頭大，灸二七或三七壯，漸消。

<h3> - 槐花</h3>
味苦，氣寒，無毒，入手陽明、足厥陰經。
寇氏曰：未開時採收，貯陳久者良，入藥宜微炒用，染家以水煮一沸出之，其稠滓為餅，曬乾染色更鮮也。
<u>槐花</u>　涼大腸，清血熱之藥也（李時珍）。

張元素方治腸風瀉血（方吉人稿），濕熱便紅，氣痔、酒痔、蟲痔、脈痔，總因濕熱，下干大腸血分，必須用之。
如瀕湖方稱治赤白痢疾，往往用此取效，亦其意耳。
然苦寒下降如脾弱胃寒之人，宜斟酌行之。
<u>集方</u>　（《普濟方》：）治腸風瀉血。

用槐花，炒，研細末，每服三錢，早晚食前，白湯調服，或用槐白皮煎湯亦可。
（《月坡醫集》：）治酒毒下血。
用槐花（炒微焦）一兩，黑山梔五錢，共為末，每早食前服二錢，白湯調服。
（《杜氏家抄》：）治諸痔出血。

用槐花二兩，地榆、蒼朮各一兩五錢，甘草一兩，俱微炒，研為細末，每早晚各食前服二錢。
氣痔，（因勞損中氣而出血者，）人參湯調服；酒痔，（因酒積毒過多而出血者，）陳皮乾薑湯調服；蟲痔，（因癢而內有蟲動出血者，）烏梅湯調服；脈痔，（因勞動有傷，痔竅血出，遠射如線者，）阿膠湯調服。
治赤白痢疾。
用槐花（微炒）三錢，白芍藥（炒）二錢，枳殼（麩炒）一錢，甘草五分，水煎服。

<h3> - 槐葉</h3>
味苦，氣平，無毒。
（孟氏方：）煎湯浴小兒疥癬，漱大人齒牙風痛，又濃煎汁飲，治產難氣隔不下。
<h3> - 槐枝</h3>

味苦，氣平，無毒。
（《別錄》方：）療大風痿痹，釀酒飲之。
（蘇氏方：）治陰囊濕癢痔瘡膿血。
煎湯洗之。

（《聖惠方》：）治崩漏暴下血。
炒熱腹上熨之。
（陳氏方：）治疥癬，定癢止痛。
燒瀝塗之。

（三豐方：）治齒牙，去風殺蟲，止痛。
煅灰揩之。
<h3> - 槐木皮、根白皮</h3>
俱味苦，氣平，無毒。

（《別錄》方：）煎湯洗一切爛瘡，陰囊濕癢，陰疝核腫諸般痔痿，及婦人產門痛癢。
又煎汁飲，治中風身強不能屈伸，四肢痿痹，腰膝疼痛諸疾。
王太和先生曰：槐之一物，分類有六，而治病凡二十，總不外清火、散結、去風、收濕、活血五事而已。
其花色黃，五瓣意在斯乎。

<h3> - 樺木皮</h3>
味苦，氣寒，無毒，氣味俱薄，降多升少，陰也，入足陽明經。
陳氏曰：樺木皮，形似山桃皮，生遼東及臨洮、河州西北諸地。
其木色黃，有小紅斑點，其皮厚而輕浮柔軟。

皮匠家用襯靴里，及裹刀把，或裹弓把、鞍𩍐等物，胡人尤重之，以皮卷油蠟，可作燭點。
樺木皮，散風熱，解癰毒，消五疸（《開寶》），清時行豌痘瘡之藥也（陳藏器）。
寇氏云：苦寒善降，能散鬱熱風毒，輕浮柔軟，能消乳毒癰瘍。
但寒淡清脆之物，如脾胃冷弱，易於作泄者，勿多服、久服。

<u>集方</u>　（《林氏家抄》：）治五疸發黃。
用樺本皮、鈴兒茵陳各等分，煎湯作茶飲。
（《和劑局方》：）治肺風毒瘡，遍身瘡疥如癘，及隱疹瘙癢，面上風刺，並婦人粉刺。
用樺木皮、枳殼各四兩（俱炒焦黑），荊芥穗二兩，甘草八錢，共為末，以杏仁二兩，水煮過，去皮，研如泥，拌入末藥內，每服二錢，食後白湯調下。

（《靈苑方》：）治乳癰初發，腫痛結硬欲破，一服即瘥。
以北來真樺木皮，燒存性，研末，每服三錢，無灰酒調下，一臥即瘥也。
治乳癰腐爛不收口。
用舊樺木皮燒灰；酒服一錢，日一服。

<h3> - 秦皮</h3>
味苦，氣寒，性澀，無毒，沉也，降也，乃足厥陰、少陽經藥。
蘇氏曰：秦皮，出陝西州郡，今河陽亦有之。
其木似檀，枝幹皆青綠，葉細如匙，虛大不光，不作花實，皮上有白點，取皮漬水色便青碧，作字色亦青碧者方真。

<u>秦皮</u>　斂精收淚（《別錄》），息崩，止痢之藥也（王好古）。
此藥味苦（苗天齊稿），性澀而堅，能收斂走散之精氣，故仲景用白頭翁湯，以此治下焦虛熱而利者，取苦以澀之之意也。
《別錄》方止男子精虛，婦人崩帶。
《甄氏方》又治小兒驚癇身熱，及肝熱目暗，翳膜赤腫，風淚不止等疾，皆緣肝膽火鬱，氣散以致疾，以此澄寒清碧，下降之物，使濁氣分清，散氣收斂，故治眼科：退翳膜，收淚出；治婦人科：定血崩，止白帶；治大方科：止虛痢，斂遺精；治小兒科：安驚癇，退變蒸，發熱。

奈時人僅知治目一節，幾於廢棄，良為可惋。
（朱）採前賢曾存有之說，特表而錄之，以俟後之君子，聽其取用云，倘脾虛胃寒人，又宜少之。
<u>集方</u>　（仲景方：）治傷寒熱利下重。
用秦皮、白頭翁、川黃連、黃柏各五錢，水煎服。

（《嵇氏家抄》：）治男子精虛自遺。
用秦皮、山茱萸各一兩，水煎服。
（周星垣口說：）治婦人赤白帶下，及血崩不止。
用秦皮三兩，丹參二兩，當歸身一兩，俱酒洗，炒，研為末，煉蜜丸梧桐子大，每早服五錢，白湯下。

（《兒科撮要》：）治小兒驚癇發熱，及變蒸發熱。
用秦皮、茯苓各一錢，甘草五分，燈心甘根，水煎服。
（《外臺秘要》：）治肝熱目赤腫痛，翳膜眵障，或風淚不止。
用秦皮一兩，川黃連三錢，水一升，煮七合，澄清，日日溫洗。

（《千金方》：）治血痢連年不愈。
用秦皮、薔薇根各等分，水煎服。
（《冠氏本草》：）治遍身無故生癩瘡用秦皮一兩，煮汁飲之，服七日漸消。
（《農皇本草》：）治風寒濕痹，寒熱洗洗。

用秦皮一味，水煎飲。
<h3> - 無食子</h3>
味苦，氣溫，無毒。
蘇氏曰：無食子，即沒石子，生西戎沙磧間，樹似檉。

《酉陽雜俎》云：出波斯國，土人呼為摩澤。
樹高六七丈，圍八九尺，葉似桃而長，三月開花白色，花心微紅，子如金彈，蟲食成孔者，入藥最佳。
其樹一年生無食子，次年生拔屢子，大如指，長三寸，中仁如慄。
又《方輿志》云：大食國者，一年生蒲盧子，圓扁亦如慄，大寸許，中仁亦可食。

次年生無食子，彼國呼為麻茶，澤間歲互生，一根異產如此。
又《一統志》云：無食子，生大食諸番中，樹如樟，結實如中國茅慄。
雷氏曰：凡使，勿犯鐵器併火驚，用顆小無枚米者炒，以漿水砂盆研令盡，焙乾再研如烏犀色為度。
<u>無食子</u>　澀腸固泄，溫中止痢之藥也（《別錄》）。

《唐本草》（陳一齋稿）云其味苦澀，其氣溫和，其性斂澀，故止久痢，（氣陷下也，）暴泄，（氣欲脫也，）腸滑不禁，用為要餌。
推此收澀溫斂之能，故又能烏鬚髮，益精血，收陰汗也。
如痢疾由濕熱鬱於腸胃，兼積滯未清者，不宜驟用。
<u>集方</u>　（《普濟方》：）治血痢不止。

用沒石子一兩，為末，米糊丸小豆大，每食前米湯下百丸。
（《聖惠方》：）治大人小兒無故暴泄。
用沒石子二兩，為末，每服二錢，人參湯調下，小兒減半。
治大人小兒口瘡。

用沒石子三個，甘草五分，共研末，摻之。
如小兒月內生者，以少許塗乳頭上，令吮之，入口即活，不過三次愈。
<h3> - 合歡</h3>
味甘、氣平，無毒，入手少陰、足太陰經。

《農皇經注》曰：合歡，生豫州山谷。
《別錄》曰：生益州、汴錐山谷，今所在山谷亦有。
狀如狗骨樹。
蘇氏曰：干似梧桐，光直而挺，枝甚柔弱，葉似皂莢，細而繁密，互相交結，每一風來，輒自相解，絕不相牽。

五月開花，色紅白，上有絲茸，秋月作莢子，極纖薄，收採皮葉用之，不拘時月。
寇氏又言：合歡花，上半邊白，下半邊紅，為花之異，其葉至夜即合，今東西兩京人家植之庭除園池之間。
雷氏曰：修治，取皮，刮去粗皮用，其葉嫩時煠熟，水淘和油醬，可充蔬食之。
<u>合歡皮</u>　蠲忿忘憂，安五臟，和心志之藥也（《本經》）。

如前古云（王景雲抄）久服輕身明目，令人歡樂無憂，得所欲，（即孔子從心所欲之意，）乃甘溫平補，有開達五神，消除五志之妙應也。
又觀其花，晝則開，夜則合，得天地陰陽啟閉之常，不特安五臟，亦可安衛氣。
晝出於陽，夜入於陰，更可安營氣之周行經隧，調和血氣者也。
如陰陽、營衛、血氣，鹹得安常，則五神之心神、肺魄、肝魂、脾意、腎智，亦鹹得其和矣。

五神既和，安有肝之怒，脾之悲，肺之憂，腎之恐也耶。
如是推之，始於天地陰陽開合之得其常，則營衛出入自和。
營衛出入既和，則血氣經隧自調，血氣經隧既調，則五神自安，五神既安，則五情亦無復妄動。
五情不復妄動，故令人歡樂無憂，得其所欲而翩翩自適，若神仙人矣，故云久服輕身，輕身，非飛昇之謂歟。

前賢張潔古老人曰：土為萬物之母，心為君主之官，脾土虛，則五臟不安，心氣躁急，則神明內亂，而遇事拂鬱而多憂。
此藥味甘氣平，主益脾土，脾實則五臟自安。
味甘氣平，主和緩心氣，心氣和緩，則神明自暢，而歡樂無憂，神明暢達，則覺照圓通，所欲咸遂矣。
如俗語云：萱草忘憂，合歡蠲忿，正二藥之謂歟。

又《大氏方》主消癰疽，續筋骨者，皆取其能補心脾，生血脈之功耳。
前賢朱丹溪老人曰：合歡屬土與火，補陰之功甚捷，古云散癰疽，長肌肉，續筋骨之功，概可見矣。
又與白蠟同入膏藥中，用極神效，而外科良工未曾錄用，何也？
<u>集方</u>　「夔山氏五則」：治心虛有熱，天王補心丸。

治肺虛有熱，四君子湯。
治脾虛有熱，歸脾丸。
治肝虛有熱，鱉甲丸。
治腎虛有熱，六味地黃丸。

五方俱倍用合歡木皮（酒洗炒）加入。
（《竇氏全書》：）治外科癰瘍證，未潰可消，已潰可斂隨證隨方。
俱可加合歡木皮，作煎、作散、作丸、作藥酒，咸宜用之。
（《韋氏獨行方》：）治肺癰唾濁，心胸甲錯。

取合歡皮一掌大，水二升，煎取一升，分作二服。
（《百一選方》：）治撲損骨折。
用合歡樹皮（去粗皮，炒黃色）四兩，芥菜子（炒）一兩，共研為末，每服二錢，溫酒臥時煎服，以滓敷患處，接骨神效。
<h3> - 合歡枝</h3>

治中風攣縮，和桑枝各等分，浸酒飲。
<h3> - 合歡子</h3>
治疝氣，和橘核、茴香各等分，水煎服。
<h3> - 皂莢</h3>

味辛、咸，氣溫，有小毒，氣味俱厚，浮而散，陽也，入足厥陰、手太陰、陽明經。
《別錄》曰：皂莢，生雍州山谷。
蘇氏曰：今所在皆有，以懷孟者為勝。
樹極高大。

李氏曰：葉似槐，瘦長而尖，枝間多刺，夏開細花黃色，結實有三種：一種短小，形似豬牙；一種細長，瘦薄枯燥而不黏手；一種長大，肥厚多脂而黏手。
如入藥，取豬牙者佳。
其樹多刺，難於採取，用竹篾箍樹本，其莢過夜盡落，亦一異也。
有不結實者，將樹本擊一大孔，入生鐵屑三五斤，外用泥封孔口，次年即結莢且數倍。

有人以鐵砧捶皂莢，砧即自損，或以鐵碾碾之，碾即成孔，或以鐵鍋爨之，鍋即爆片自落，豈皂莢與鐵有感召之情耶？雷氏曰：修治，取赤色肥厚如豬牙不蛀者，新汲水浸一宿，銅刀刮去粗皮，槌去子並弦，曬乾用，用者惟堪作末，或熬膏，切勿煎汁為飲也。
<u>皂莢</u>　利氣透竅，驅風行痰，消穀食之藥也（《別錄》）。
性惟猛急（梅高士稿），故利氣透竅，一吸而通。
《巢氏論》治中風口噤，人事不明，或鬼魘猝死，癲癇痰結，或升降隔絕，氣塞喘急，或頭風頭痛，淚出目脹，以上諸證，皆由氣竅不通不利，為痰，為結，為風，為癇之故。

此藥宣壅導滯，有斬關奪路之功，如九竅不通，腸胃壅閉，痰涎垢膩，氣結暴病，用之立時奏效。
如中氣虛弱，不能運痰，以致痰涎不利，或陰虛火炎，煎熬津液，以致結而為痰，或虛極生風，風虛內攻，以致猝然僕厥，世人多以稀涎散吐之，損其中氣，竭其津液，津液愈耗，則經絡無以榮養，輕則為拘攣偏廢之疾，重則蘇而復厥，終致不起者多矣，用者當斟酌可否，以行之貴乎得其宜耳。
<u>集方</u>　（《周恆宇醫方小品》：）治氣道不利，升降不周，為脹為滿。
用豬牙皂莢一錢（去皮、弦、子，炒），於白朮、茯苓各一兩（炒），木香五錢（不見火），共為末，煉蜜丸，每服二錢，米湯下。

（陳化雨古：）治諸竅不通，因氣、因痰、因風、因火，暴病閉塞者。
角豬牙皂莢（製法如前）為細末，吹入鼻內，即通。
（《馬敬思自得錄》：）治風癬疥癩，或皮膚麻木，死肌，風痹頑皮等證。
用大皂莢二十條（去皮、子、弦，切碎），水十五碗，熬成稠膏，每日用少許搽患處，再以十茶匙，枸杞子湯調服，內服外搽，藥完即愈。

（《聖惠方》：）治胸中一切痰結不行。
用皂莢三十梃（製法如前），清水五升，浸一夜，煎汁半升，如稠，濾出渣，用半夏八兩（醋煮熟，曬乾），生明礬三錢，共為細末，和入皂莢膏內，搗勻為丸，如梧桐子大，每服三錢，柿餅湯下。
（蓮池沈大師口說：）治大人小兒多食谷、麥、糖、豆諸物不消。
用皂莢末三錢，枳實一兩，白朮五錢，俱炒，研為末，生薑湯調服三錢，小兒減半。

（《簡要濟眾方》：）治中風口噤不開，涎潮壅上。
用皂莢為極細末，每服一錢，白湯調下，氣壯者二錢，以吐出風涎為度。
或用數分，吹入鼻內取嚏亦可、
（《外臺秘要》：）治中風口喎。

用皂莢五兩，為極細末，用米醋和之，左喎塗右，右喎塗左，如干取落，再用米醋調濕，更上之。
（《千金方》：）治鬼魘不省。
用皂莢為細末，吹入鼻內即蘇。
治自縊將絕。

以皂莢末吹鼻中，取嚏即蘇。
（《普濟方》：）治癩癇風痰，取痰如神。
用大皂莢八兩（去皮並子），以蜜四兩塗之，慢火炙透，捶碎，以熱水浸一時，慢火熬成膏，入麝香少許攪勻，攤在夾綿紙上曬乾，剪作銅錢樣片子，每用三四片，入白湯一盞，淋洗，以筆管取膏湯，吸入鼻內，待痰涎流盡即愈。
（《余居士選奇方》：）治升降隔絕，氣逆喘急，有痰唾濁不得臥。

用長皂莢三條（去皮弦子），一莢用巴豆肉五顆，麻油浸一夜，一莢用生半夏十顆、生薑汁浸一夜，一莢用杏仁十顆、礬水浸一夜，俱各包藏皂莢內，用線扎住，一總再以蜜湯浸一夜，次日放大碗內，浮湯上，蒸三炷香取起，出巴豆、半夏、杏仁，俱研極細，再將皂莢肉曬乾，微炒，亦研極細，總和一處，每用末藥一分五釐，臨臥以生薑湯調下立效。
此方氣實痰結不通者可用，元虛者當斟酌行之，亦可治水腫臌脹。
治頭風頭痛，暴發欲死。
用長皂莢一梃（去皮、弦、子，切碎），蜜水拌，微炒，研為極細末，每用一二釐，吹入鼻內取嚏，再用一分，以當歸、川芎各一錢，煎湯調下。

治揚梅結毒，蛀疳。
用皂英為末，配鐘乳石、白殭蠶、真珠、象牙各五錢，加牛黃、冰片各八分，共研極細末，每服三分，人參湯調下。
（《直指方》：）治癰疽便毒。
用長皂角一條，醋熬膏敷之屢效。

治二便關格不通。
用皂莢燒研為末，米湯調下三錢。
（《千金方》：）治風蟲牙痛。
用豬牙皂莢角、燒鹽各等分，為末，日揩之。

（《袖珍方》：）治便毒腫痛。
用皂莢（炒焦）、真鉛粉（炒），共為末，以熱醋調攤紙上，貼患處，頻頻以溫湯潤之。
（《袖珍方》：）治婦人吹乳。
用豬牙皂莢（去皮）為末，和蛤粉少許，拌勻，用熱酒調服一錢五分。

（鄧筆峰方：）治小兒頭瘡，黏肥臭穢，及白禿瘡。
用皂莢燒黑為末，洗去痂，敷之不過三次即愈。
（孫用和方：）治中風昏昏如醉，形體不收，或倒或不倒，或口角流涎，斯須不治，便成危篤，此證風涎潮於上，胸痹不通，急宜吐之。
用大皂莢（肥實不蛀者）四梃（去黑皮），白礬（明者）一兩，共為末，每用五分，重者八分，溫湯調灌下，不大嘔吐，只是微微出稀冷涎，或出一升二升，當待醒，醒乃用他藥調治，然不可大吐，恐過劑傷人，此方屢效。

<h3> - 皂莢子</h3>
味辛、甘，氣溫，無毒。
寇氏曰：皂莢子，略春，炒去赤皮，以湯泡軟，煮熟，可拌糖食。
<u>皂莢子</u>　疏導五臟壅氣，祛風潤燥，利垢之藥也（寇氏）。

<u>集方</u>　（阮氏方：）治年久瘰癧。
用皂莢子一百枚，米醋一升，煮乾，再炒鬆酥，看癧子多少，有一個，服一枚，十個服十枚，細嚼，米湯下，酒浸，煮服亦可。
治腰腳痛風，不能履地。
取皂莢子一千二百個，洗淨，微炒燥，為末，蜜丸梧子大，每空心服百丸，白湯下。

此方兼治風癩病人大便秘，腳氣病人大便秘，咸宜服之。
（《醫方摘要》：）治下痢積滯不止，諸藥不效者。
用皂莢子炒燥為末，米糊丸梧子大，每服百丸，茶下，用三服宿垢去盡，即變黃色，屢效。
（《聖惠方》：）治腸風下血。

用皂莢子、槐實各一兩，用糯米糠拌炒，俟焦，揀去糠，取皂莢子、槐實二件，為末，每空心服二錢，白湯調下。
（《吳氏扶壽方》：）治瘡癤可預免。
每年六月六日，照年歲，一歲一粒，吞皂莢子，白湯吞下，如年大者，以二十一粒為率，不拘大小人，皆可用。
<h3> - 皂莢刺</h3>

味辛，氣溫，無毒。
沈氏曰：皂莢刺，宜用頭刺，極尖銳者佳，刺下節如枝硬者，力薄不及也。
<u>皂莢刺</u>　拔毒祛風，攻走血脈之藥也（李東垣）。
故丹溪翁（桂汝薪稿）言能引諸藥直達病所，至癰疽根處甚捷。

凡癰疽未成者，能引之以消散，將破者能引之以出頭，已潰者能引之以行膿於瘍毒藥中，為第一要劑。
又泄血中風熱、風毒，故厲風藥中亦推此藥，為開導前鋒也。
姚繼元先生曰：皂莢刺，性銳力利，治癘風癩疾，遍身疙瘩，甚則鼻塌眉落，指節折裂，筋痿骨摧，肉爛血凝，皮腐生蟲之證，並一切風癬風瘡，瘙癢風屑，與苦參同用，其力更倍。
<u>集方</u>　（《醫鑑初集》：）治癰疽惡毒，外發內發，欲破未破，在四肢、肩背、肚腹之外者，則痛極大腫，在胸膈、腰脅、肚腹腸胃之內者，則痛極大脹。

用皂莢刺（飛尖）一兩，乳香、沒藥、當歸、川芎、甘草各二錢，白芷、花粉、金銀花各五錢，水酒各二碗，煎一碗半，毒在上食後服，毒在中半飽服，毒在下空心服。
未成可消，已成即潰，在外者膿血從皮肉出，在內者膿血從大便出，三劑見效。
（《存齋孔氏方》：）治大風癘瘡，體廢肢損，形殘貌變者。
用皂莢刺（飛尖）一斤（微炒，研為極細末），赤鰱蛇一條（切碎，酒煮去骨取肉，焙），胡麻仁三兩，生半夏二兩，真鉛粉一兩，俱炒燥，研為末，和皂莢刺末，一總水發為丸，如綠豆大，曬乾，入淨磁瓶內，每早晚各服三錢，白湯下。

治小兒重舌。
用皂莢刺灰，入朴硝減半，冰片少許，苦茶漱口，摻藥舌下，涎出自消。
（《袖珍方》：）治產後乳汁不行，乳房腫脹，或腋下腫脹，欲成癰毒者。
用皂莢刺、蔓荊子各等分，炒焦，為細末，每服三錢，白酒調服，三服立消。

<h3> - 棕櫚皮</h3>
味苦、澀，氣平，無毒。
（其子主治同。）
瀕湖李氏曰：棕櫚樹，出嶺甫、川廣山谷中，今江南兩浙、入閩亦有之。

最難長，初生葉如白及，葉高二三尺，大如扇，其尖上聳，四散岐裂，其莖三稜，四時不凋，其干正直無枝，近葉處有皮裹之，每長一層，即為一節，干身赤黑。
其木皆筋絡柔結而韌，宜為鍾杵，亦可作盤碗器物，其皮有絲毛，錯縱如織，剝取縷解，可織衣、帽、薦、褥、椅坐之屬，大為時用。
每歲必兩三剝之，否則閉悶而死，或不長也。
三月間，於樹頂莖中。

出數黃苞，苞中有細子，乃花之孕也，狀如魚子，謂之棕筍，漸長出苞，則成花穗黃白色，結實累累，大如豆，生黃熟黑，甚堅實，其葉連莖剝取，俟干黃，水中浸一夜，絲絲直解如縷，其莖削去稜，執之如麈，夏月可逐蠅蚊。
<u>棕櫚皮</u>　澀腸收痢，止血定崩（《日華子》）之藥也。
宋《嘉祐方》（方吉人抄）治崩中帶下，腸風血痢血泄，或吐血鼻紅，一時暴發不止。
用此燒灰存性，為細末，白湯調服數錢，取其血得熱則行，得黑灰則止之意。

繆氏曰：凡失血過多，內無瘀滯者，以此止澀，切當其用，所謂澀可去脫是也，與發灰同入更良。
如血病瘀滯方動，或崩中惡露未盡，或濕熱下痢初起，腸風帶下方熾，悉不宜遽用，即用之亦無效也。
<h3> - 肥皂莢</h3>
味辛，氣溫，無毒。

李氏曰：肥皂莢，生大山中，其樹高大，葉如檀及皂莢葉，五、六月開白花，結莢長三四寸，狀如雲實之莢，而肥厚多肉，內有核數顆，大如指頭，不圓正，其色黑如漆，而甚堅，中有白仁如慄，煨熟可食，其核亦可種。
十月採莢，煮熟搗爛，和白麵及諸香作丸，澡身面擦之，去垢膩。
《相感志》云：肥皂莢，泡水能死金魚，又闢馬蟻，此物性然耳。
<u>肥皂莢</u>　宋人言能滑腸去垢，消積止痢之藥也。

其形與皂莢同類（王寧宇稿），而肉皮肥厚，故曰肥皂莢也。
觀其澡浣身面，擦去油膩穢垢不潔之物，則知其滑而去滯，能消積止痢之意明然矣。
但質性滑利而氣臭焦腐，聞之令人作嘔，雖炒製得宜，終不免於損胃，如胃弱少食不食之疾，宜忌用之。
陳六奇先生曰：治人不得己，慮禍輕生，卒飲鹽滷，速宰活羊，以熱血灌之，羊血下咽，滷盡收入血內，即以肥皂莢（去核並弦皮）搗爛，以溫湯調灌，少頃即吐，滷味並隨羊血盡出，不損腸胃。

<u>集方</u>　（《乾坤生意》：）治下痢噤口。
用肥皂莢一枚，以鹽實其內，燒存性，去鹽，為末，以少許入白米粥內，食之即效。
（《衛生家寶方》：）治風虛牙腫，或因腎虛，或因涼藥擦牙，致腫並痛者。
用獨核肥皂莢，以青鹽實之，鹽泥封固，火燒存性，共鹽研末，輕擦齒間。

（《摘玄方》：）治大人小兒頭耳諸瘡，並眉瘡癢癬，或咽窩等瘡。
用肥皂莢一個（去核），生明礬一錢，內入鹽泥固封，火煅存性，共礬研末，香油調搽。
（《普濟方》：）治辣梨頭瘡。
用獨核肥皂莢（去核），填入砂糖令滿，扎定，鹽泥封固，火燒存性，去泥，加輕粉、樟腦各二錢，研末，先以灰湯洗頭拭乾，以香油調藥搽之，不過二三次愈。

治便毒初起。
以肥皂莢（去核）搗成膏，敷之即消。
（《攝生方》：）治玉莖濕癢。
用肥皂莢火燒存性，研細末，香油調搽。

（楊天水方：）治棉花瘡毒不收。
用肥皂莢（連核）火燒存性為末，每服二錢，侵晨白湯調服。
<h3> - 無患子</h3>
味苦、辛，氣平，有小毒。

李氏曰：無患子，生深山中，樹極高大，枝葉皆如椿，特其葉對生為異，五、六月開白花，結實大如彈丸，若川楝子，生青熟黃，老則紋皺，實中核黑如肥皂莢之核，正圓如珠，殼中有仁如榛子仁亦辛甘，可炒食。
十月採實，去核煮熟，搗和麥面，作滌垢藥，澡洗身面同於肥皂莢也。
寇氏曰：今釋子取核，貫眼穿作念珠，初用紫黑，用久。
則光黑如漆也。

<h3> - 無患子莢</h3>
（即核外肉也。）
搗爛滾湯調稠糊，搽面䵟雀斑，搗汁和白湯服，治喉痹，開咽竅。
<h3> - 無患子核</h3>

燒之辟邪惡氣，散瘟瘴，逐飛屍。
（俱出藏器陳氏方中。）
<h3> - 欒華木</h3>
味苦，氣寒，無毒。

（葉主治同。）
《別錄》曰：奕華，生漢中川穀，此樹葉似木槿而薄，花細黃似槐而稍大，結子似酸漿，其殼中有仁，如熟豌豆，圓黑堅硬，堪為數珠。
五、六月作花，可收以染黃色，甚鮮明。
蘇氏曰：今南方及汴、浙園圃間或有植之，其用為念珠，未見入藥。

<u>欒華花</u>　煎水可洗目熱赤爛，或腫痛淚出（李時珍）。
<h3> - 訶黎勒</h3>
味苦、酸、澀，氣溫，無毒，味厚，陰也，降也。
蘇氏曰：訶黎勒，出波斯國，今嶺南、廣州亦有之。

樹似木槵，開白色花，作實如梔子，橄欖狀，色青黃，皮與肉相著，七、八月熟，具六稜，肉厚者佳。
雷氏曰：入藥勿用毗黎勒，個個毗頭者是也。
若訶黎勒，實只有六稜，或稜多稜少者，俱是雜路勒，圓而文露，或十二三稜，號榔精勒，味澀不堪用。
修治：用酒浸半日，酒濕草紙，包煨片刻，入石臼內搗細，肉核一總用。

<u>訶黎勒</u>　澀腸止痢之藥也（蕭炳）。
味本苦澀，苦能泄滯，澀能斂脫（周志含稿），故《唐本草》主心腹冷氣，咳嗽脹滿，此取苦以泄滯也。
蕭元亮止赤白下利，腸澼久泄，此取澀以斂脫也。
如《甄氏方》用以止水道不禁，《蘇氏方》用以療腸風瀉血，帶下白淫，亦不外此收澀固脫之意耳。

但其氣性溫而不涼，斂而不散，如泄瀉痢疾因於濕熱，腸紅帶下因於鬱火，咳嗽因於火逆衝上，小便不禁因於腎熱頻數者，咸宜忌之。
<u>集方</u>　（《陸氏御院方》：）治心腹冷氣，氣逆脹滿。
用訶黎勒三個（酒潤，草紙裹煨熟，肉與核共搗細），砂仁五錢，白芥子四錢，白豆仁三錢，共研末，水發為丸黍米大，每早晚各服二錢，燈心湯下。
（《趙府濟急方》：）治咳嗽，氣虛散不止者。

用訶黎勒三個（製法同前），北五味子、川貝母各三錢，杏仁霜一錢，真阿膠五錢（蛤粉拌炒成珠），共為細末，每早晚各服二錢，白湯調下。
（《徐阿媽家傳》：）治赤白下痢久不止。
用訶黎勒三個（製法同前），白芍藥五錢（醋炒），甘草（炒），共為末，每早服三錢，白湯調下。
（林汝南方：）治腸澼久泄血水。

用訶黎勒五個（製法同前），白米蓮肉、白芍藥各五錢，甘草三錢（俱用米醋拌炒），共為末，每早食前服三錢，白湯下。
治小水頻行不禁。
用訶黎勒三個（製法同前），益智子、山茱萸肉、山藥、茯苓各五錢，分作十劑，水煎服。
治腸風瀉血。

用訶黎勒十個（製法同前），白芷、防風、秦艽各一兩（俱微炒），研為末，米糊丸梧桐子大，每早晚各服三錢，白湯下。
（《醫林集要》：）治白帶白淫因虛寒者。
用訶黎勒十個（製法同前），白朮、黃耆、當歸、杜仲、蛇床子、北五味子、山茱萸肉各二兩（俱炒），研為末，煉蜜丸梧桐子大，每早服三錢，白湯下。
治口瘡經久不愈。

用訶黎勒五個（製法同前），配好冰片一分，共研勻細，不時摻入少許口含，徐徐嚥下。
治老人氣虛不能收攝，小水頻行，緩放即自遺下，或涕淚頻來，或口涎不收。
用訶黎勒（不用煨制）取肉，時時干嚼化，徐徐含咽，諸證即止。
（參苓白朮散加減方：）治氣虛泄瀉。

用訶黎勒、肉豆蔻（俱用麵裹煨）、人參、白朮、茯苓、山藥、砂仁、藿香、陳皮、乾薑、連肉、甘草各一錢，加生薑二片，黑棗二個，水煎服。
（《方脈正宗》：）治大人小兒冷熱不調，下痢赤白，或如膿血魚腦，裡急後重，臍腹疼痛，或脫肛下墜，酒毒便紅，並皆治之。
用訶黎勒（煨去核）、甘草、白芍藥、枳殼、白朮、肉豆蔻（麵裹煨）各一錢，肉桂八分，人參、當歸各一錢二分，木香八分，水煎服。
臟熱者，加黃連一錢，寒者，加便製附子一錢。

<h3> - 柳</h3>
味苦，氣寒，無毒。
李氏曰：柳與楊，一類二種也。
楊葉圓闊而青，枝條短硬。

柳葉狹長而綠，枝條長軟，楊枝硬而揚起，故謂之楊，柳枝弱而垂流，故謂之柳。
《說文》云：楊從木易，柳從木卯，易者陽也，卯者酉也，觀此則楊與柳，各一種也明矣。
又一種蒲柳，乃水楊也，枝勁韌，可為箭干，多生河北，杶柳生水旁，葉粗微白，木理微赤，可為車轂，今人取其細條，火逼令柔屈，作圈椅桶箍，即孟子所謂桮棬是也，魯地及河朔尤多。
又曰：楊與柳，俱縱橫順倒，杆插皆生，長大高數丈，春初生柔荑，即開黃蕊花，至春暮葉長成後，花中結細黑子，柔漫而絮如白絨，因風飄飛，著衣帛絨羯之類，能生蛀蟲，入池沼即化為浮萍。

陶朱公言：種柳荒圃中，可足柴炭，取其嫩芽，可作茶飲，其絮積多，可捍造毯片為茵褥，臥之柔軟養體。
昔趙通政以柳茵褥進閻太師，閻上進世廟。
<u>柳花</u>　主散風水，清黃疸，利小便（《本經》）。
<u>柳絮</u>　解惡瘡，排潰癰，逐膿血（《日華子》）。

<u>柳葉</u>　解金石，淨瘡疥，化丹毒（李時珍）。
<h3> - 柳枝</h3>
下熱痰，止淋濁，定齒痛。
（四種治各少差，以清涼解散為用，治諸證亦可互通。）

<u>集方</u>　（林氏方：）治風水面腫。
用柳花煎湯飲之。
（河間三刻：）治熱鬱黃疸。
用柳花煎湯飲之。

（三刻：）治熱鬱小水不通。
用柳花煎湯飲之。
（三刻：）治一切熱毒惡瘡。
用柳絮和鉛粉，以麻油調塗。

（《千金方》：）治灸瘡疼極。
用柳絮貼之，凡一切瘡疼甚，亦可定。
（《外科撮要》：）治一切惡毒，膿血脹痛不潰化。
用柳絮敷上，膿泄毒減。

（《外臺秘要》：）治金瘡血出不止。
用柳絮封之即止。
治金石毒發。
以柳葉和黑豆、綠豆煎湯飲之。

（《別錄》方：）治惡疥痂瘡，並騾馬疥癩。
以柳葉煎湯，頻洗漸愈。
（《子母秘錄》：）治丹毒。
用柳葉煎湯，乘熱榻洗，日五六次。

治小便白濁。
以柳葉煎湯，代茶飲之。
（李樓方：）治痘爛生蛆。
以嫩柳葉鋪席上臥之，蛆蟲盡出葉上。

（《魏氏家傳》：）治風火熱氣，閉郁成痰。
用柳枝煎湯飲之。
（《肘後方》：）治小便淋濁不清。
用柳枝一握，甘草三錢，煎湯飲之。

（《三豐懸壺記》：）治齒牙浮痛。
用柳枝一握，蛇床子五分，煎湯汩漱，頓止。
<h3> - 檉柳</h3>
味苦、微咸，氣溫，無毒，浮而升，陽也，入足陽明、手太陰、少陰經。

馬氏曰：檉柳，又名西河柳，南北所在俱有，喜生沙地、水旁。
寇氏曰：汴京甚多，取枝莖，春月雨中插之便生。
李氏曰：樹高丈餘，干小枝弱，皮赤如絳，枝葉如松，至五月下垂如絲，一日三起三下，穗長三五寸，一歲三次作花，如蓼花微紅，花氣如煙霧，婀娜可愛。
<u>檉柳</u>　涼血分，發痧疹，解痧毒之藥也（汪機）。

古云（楊小江抄）痧疹，即今之瘄疹也，其毒起於肺胃之間，¼於皮毛之分，外因風寒觸冒之邪，內因風火血熱之郁，相感為病，宜苦涼羥散之劑，則出而解。
此藥輕清升散，開發瘄毒，如瘄毒內閉不出，或出之甚多，難於解退，或解退後熱發不止，或喘嗽不消，肌肉羸瘦，致成瘄疳瘄勞者，多有之，以此煎湯，代茶日飲，瘄疹諸疾漸自消減矣，與桔梗、甘草、牛蒡子同用更善。
如《開寶》方去驢馬血毒入人肉，以此煮汁飲之、浸之者，蓋以驢馬性熱，馳後汗氣沾人有毒，即能為病，亦以此解之，即取輕揚涼散，解熱毒，發瘄疹之意同義也。
<u>集方</u>　（繆仲淳方：）治斑疹發不出，或難發不透。

用西河柳一握，石膏、知母、薄荷、荊芥、玄參、牛蒡子、竹葉、連翹、黃連各一錢，甘草五分，水煎服。
如熱甚毒熾，舌生芒刺，大渴譫語，斑色紫黑者。
以西河柳加入三黃石膏湯內，亦效。
（《衛生易簡方》：）：酒毒致病。

用西河柳取嫩枝葉，曬乾為末，每服一錢，白湯調下。
<h3> - 水楊枝時</h3>
味苦，氣平，無毒。
蘇氏曰：《爾雅》稱楊為蒲柳，其枝勁韌，可為箭干。

《左傳》所謂董澤之蒲，今河北沙地多生之。
楊柳二種，其類亦多，崔氏云：白楊葉圓，青楊葉長，柳葉長而細，楊葉短而粗，水楊葉似青楊，粗莖亦可作矣。
赤楊霜後則葉赤，然今人鮮能分別。
又曰：水楊葉圓潤而尖，枝條短硬，柳葉狹長，枝條長軟，楊與柳原各別也。

<u>水楊枝葉</u>　止久痢赤白之積（《唐本草》），起痘瘡不發之漿之藥也（李時珍）。
此藥生於涯涘之旁（金山基稿），得水土之陰氣偏多，如赤白久痢，腸胃有濕熱也，得苦涼之氣，則濕熱清散，痢自止矣。
今人又用以治癰腫痘瘡多效，按《魏直心鑑》云：痘瘡數日頂陷，漿滯不行，或氣滯血澀，或風寒外阻，腠理閉密者，宜用水楊枝葉五斤，流水一大釜，煎湯溫浴之，如冷添湯，以軟帛拭乾兒身，良久照見累起，有暈絲者，漿行也，如不滿，再浴之，力弱而不堪浴者，只洗頭面手足亦可。
但此藥浴之令暖氣透達，和暢鬱蒸，氣血通徹，每隨暖氣而發，行漿貫頂，功非淺也。

若內服補氣血藥，藉此升之，其效更速，如風寒外阻者，自開，血氣內郁者，自通，誠有燮理之妙也。
如屢浴頂不起者，氣血頹敗，不必再浴，如始出即癢塌者，亦不必浴，浴之無益也。
<u>根皮</u>　消乳癰，定金瘡苦痛之藥也（《開寶》）。
按《永類鈴方》（王大生稿）云：一人治乳癰，以水楊根皮擂爛，敷癰上，其熱如火，再敷遂平。

（又《肘後方》用柳根皮敷乳癰亦效。
則楊與柳性氣不遠，可通用也。）
又《千金方》治金瘡大痛不可忍。
用水楊木白皮或根皮，切碎焙燥，為末，白湯調服方寸匕，日三次，兼敷之。

<h3> - 白楊</h3>
味苦，氣寒，無毒。
（枝葉主治同。）
寇氏曰：白楊，木肌似楊而微白，故曰白楊。

處處有之，西北尤多，植墟墓間，其枝插土即長，易於繁茂。
木甚高大，葉圓如梨而肥厚有尖，面色青而光，背色白而邊有鋸齒，風微至葉如大雨聲。
木肌細白，性堅直，用為梁拱，終不斜曲，嫩葉味甘可救荒，老葉亦可作酒麴料。
<h3> - 白楊木皮</h3>

去風痹，消腳氣，活瘀血之藥也（《日華子》）。
《唐本草》（梅青子稿）治風毒腳氣，四肢緩弱不隨，並風毒遊易在皮膚中，左右上下，痛無定處。
又《陳氏方》治撲損瘀血，並折傷血瀝在骨肉間，痛不可忍，及手足皮膚風痛，遊走移易，每用六兩，以好酒浸七日，早晚隨量飲之。
又獨味水煎，止孕婦赤白痢疾，又醋煎漱牙痛，汩口瘡。

此涼降清虛之物，如胃寒者，宜少餌之。
<u>續補方</u>　（《周用峰傳》：）治無病人遍身風麻瘙癢，或結風塊時癢時痛，遊走不常。
用白楊葉八兩，白朮四兩，黑棗四兩，浸酒飲自退。
<h3> - 蕪荑</h3>

味辛，氣平，無毒。
《別錄》曰：蕪荑，生晉山川穀。
陶氏曰：今出高麗及波斯諸夷。
馬氏又言：出河東、河西及太原，今近地亦有，以太原者佳。

其氣臭如𤜢狀，如榆莢而稍大，如小者是榆莢，非蕪荑也。
孟氏言：可作醬，甚香美，此指榆莢而言，蕪荑氣極𤜢臭安可作醬食乎？
<u>蕪荑</u>　殺三蟲，散五疳，治小兒百病之藥也（李珣）。
前古諸書（王嘉生稿）主諸積冷氣，腸胃蟲癖，食瘕血痞，及皮膚骨節中風毒諸疾，緣其氣臭，辛𤜢難聞，性專走逐，故諸滯成疾，食積蟲血，皆可蕩化，凡諸疳羸瘦，結氣發熱，疳勞疳脹，疳痢疳積，嗜食與不能食，咸宜服之。

中病即止，如久服多服，不免有傷胃氣，司業者當自量之。
<u>集方</u>　（巢氏方：）治諸積冷氣。
用蕪荑一兩（炒），大茴香、木香各五錢，共為末，紅曲打糊為丸，梧桐子大，每早服三錢，白湯下。
（《仁齋直指方》：）治腸胃有蟲癖，食症血痞，因平時嗜食肥甘酒飲，以致敗血留痰，結成蟲類為鱉瘕，其發作時，或上行咽胃，下行臍腹，或附脅背，或隱胸次，大則如鱉，小則如錢，攻作耕痛，痛必垂死。

惟用蕪荑一兩（酒炒），當歸、砂仁、人參各一錢，水煎服，乃可殺滅，若徒事雷丸、錫灰、使君子之類，無益也。
（《普濟方》：）治結陰下血。
用臭蕪荑二兩（搗爛，紙壓去油），甘草五錢（炒），共為末，以豬膽汁少許，調濕曬乾，大麥面打糊丸梧桐子大，每早服三錢，白湯下。
（杜氏方：）治小兒蟲積上攻，勢狀危惡，與癇相似。

用臭蕪荑（炒）、乾漆，燒存性各等分，為末，每服五分，米湯調下。
<h3> - 榆</h3>
味甘，氣寒，性滑利，無毒，入手足太陽、手陽明經。
《別錄》曰：榆樹，生潁川山谷。

李氏曰：今處處有之，有十數種，不能盡別，惟知莢榆、白榆、刺榆、榔榆數者而已。
莢榆、白榆，皆大榆也，有赤白二種，白者名枌，其木甚高大，未生葉時，枝條間先生榆莢，形狀似錢而小，色白成串，俗呼榆錢，後方生葉似山茱萸葉而長，尖峭潤澤，嫩葉煠浸淘過，和油醬食，可作蔬，故《內則》云：堇荁枌榆兔藁，□□以滑之。
三月採榆錢，亦可作羹或渝過，曬乾，可為醬，或生收曬乾收貯，至冬可釀酒。
又山榆之莢，名蕪荑，與此相近，但味稍苦。

諸榆性皆扇地，故其地下五穀者不植榆，今人採其白皮為榆面，荒歲煮糊，可充飢，水調和香劑，極黏固，勝於膠漆，陶中人。
取榆皮濕搗如糊，用黏毀玻瓦石器，極牢固有力。
<u>榆皮</u>　利竅脈（《日華子》），通二便（《本經》），止五淋（甄權），消癰腫（時珍）之藥也。
《十劑》（四可）云：滑可去著，冬葵子、榆白皮是也。

如二便秘結不通，小便淋濁澀痛，或腫滿喘嗽，或妒乳腫癰，或丹石留毒，或胎滯難生諸證，以此通利流滑下降之性，一切腸胃中火滯、氣滯、痰滯諸有形之物，咸可奏功，《別錄》、《大氏》兩書言之詳矣。
若胃寒而虛弱者，非滲利滑降所宜，如前古謂久服輕身不飢，多食能益胃者，恐非確論也。
<u>集方</u>　（《古今錄驗》：）治大小二便不通。
用榆白皮，煮濃汁飲之。

（《普濟方》：）治五淋澀痛，白濁白淫。
用榆白皮陰乾，焙，研細末，每用以水五合，煮如稠糊，日二服。
（《救急方》：）治一切癰腫諸毒發背。
用榆白皮切細，搗極爛，以香油調敷毒上留頂，一日一換，即消散。

（《備急方》：）治身體暴腫。
用榆白皮搗末，同米作和食之良。
（《古今錄驗》：）治久嗽欲死。
用厚榆白皮，削如指大，長寸許，納喉中，吸其味，頻用，當吐膿血而愈，或煮膿汁飲亦可。

（《千金方》：）治丹石毒發。
用榆白皮和綠豆各半，煮水飲之。
（《千金方》：）治五色遊風紅腫，犯者多死。
以榆白皮為末，雞子白和塗之。

（《陳氏本草》：）治胎孕月足不產。
用榆白皮焙，為細末，臨月白湯調服，日三次，臨盆易產。
（《子母秘錄》：）治大人小兒，身首生瘡，有蟲者。
用榆白皮為末，和白糖、豬脂，調塗帛上，覆瘡上，蟲出立愈。

（《產乳方》：）治小兒禿瘡。
用榆白皮末，和糖醋調塗，蟲出自愈。
<h3> - 櫸</h3>
味苦，氣寒，無毒。

蘇氏曰：櫸，榆類，所在皆有，多生溪澗水旁，葉似樗而狹長，似柳非柳，似槐非槐，皮極粗厚，木高有數仞連抱二三人，湖南北甚多，然亦不材也，不堪為器。
其嫩皮取以緣栲栳及箕籮籃筐口。
又《鄭樵通志》云：櫸似榆，其結實，亦如榆錢，鄉人採其葉，焙乾作飲，為甜茶。
<u>櫸木</u>　解熱毒（《別錄》），淨痢疾，散水氣（蘇恭），安胎好腹痛（《日華子》）之藥也。

緣此木，生髮易大（陳五石抄），得春升清陽之氣，其性寒平，故《別錄》方治時行頭痛，熱結在腸胃，《隱居方》夏月煎飲闢暑去熱，《大氏方》治風熁熱毒腫痛等證，悉屬熱病，宜此木煎飲之，如胃寒脾冷不食者，勿用也。
<h3> - 蘇方木</h3>
味甘、咸，氣平，無毒，可升可降，陽中陰也，入足厥陰，兼入手少膽、足陽明經。
蘇氏曰：蘇方木，自南海、崑崙來，今交州、愛州亦有之。

樹似青槐，材似赤降，中心有橫紋似紫角者，名木中尊，功力倍嘗有效。
夏月作花黃色，結子生青熟黑，取木銼細，搗爛，水煎汁，加白礬些須，用染紅色，名木紅，如見鐵器則色黯不鮮，見天雨水則色淡白不紅。
暹羅國人賤棄如薪。
<u>蘇方木</u>　活瘀血，逐死血之藥也（《日華子》）。

《大氏方》（韋心庵稿）主婦人血氣阻滯，心腹攪痛，或惡露不行，上攻欲嘔，或月水不調，適來適斷，或血風內壅，口噤不言，凡產後血閉不通，血脹血暈，悶絕欲死，水煮五兩，服之立安，故《唐本草》著之詳矣。
又跌撲內損，瘀血痛脹，或癰毒釀膿疼痛不止，凡屬形傷血敗之證，故《海上方》必資其為首務焉。
但入血分，行瘀逐滯，每稱捷藥，實為血中損劑，善行而不能止者也，如產後惡露已盡，諸痛由血虛者，不宜加用。
<u>集方</u>　（《劉氏產寶》）五則：治婦人血氣阻滯，心腹攪痛，惡露不行，上攻欲嘔。

用蘇方木五錢（搗細），當歸、川芎、白朮、乾薑、玄胡索、五靈脂、木香、香附、烏藥（俱酒炒）、桃仁（研）、乳香、沒藥各一錢，益母草三錢，水煎服。
治婦人月水不調，適來適斷，寒熱腹脹，噁心煩悶。
用蘇方木五錢（搗細），柴胡、牡丹皮、續斷、半夏、當歸、川芎、厚朴、丹參、黃芩、白芷、三稜、陳皮、香附、澤蘭，俱酒炒，水煎服。
治血風口噤，不能言語。

用蘇方木五錢（搗細），防風、玉竹各三錢，當歸、川芎、秦艽各一錢五分，水煎服。
治產後血暈血脹。
用蘇方木三兩，搗細，水五升，煎取二升，徐徐服。
治產後氣喘，面黑欲死，乃血入肺也。

用蘇方木二兩（搗細），桃仁（研）、防風各一兩，人參五錢，水三碗，煎一碗，徐徐服。
（《普濟方》：）治破傷風，牙關緊閉，身體反張。
用蘇方木為極細末，每服三錢，酒調服。
（《集簡方》：）治偏墜疝氣腫痛。

用蘇方木二兩，搗細，好酒一壺，蒸減小半，頻頻飲。
（《攝生方》：）治金瘡指斷折，及刀斧傷。
用蘇方木為極細末敷之，外用羊絨條包縛完固，數日復舊。
<h3> - 烏桕木</h3>

味苦，氣溫，有毒，性沉而降，陽中陰也，入手足陽明經。
蘇氏曰：烏桕木，生南方平澤，今江西、閩、浙甚多，樹高丈許，葉似杏，但微薄而綠，色少淡，五月開細花色黃白，結子八、九月熟。
初青後黑，採子蒸煮取油澆燭燃燈極明。
子上皮脂取油勝於仁也。

陳氏曰：葉可煎汁染皂，其木朽老，則根下黑爛成臼，故得此名。
<u>烏桕木</u>　行水氣積聚（《唐本》），通大小二便（《日華子》）之藥也。
李氏（門國士抄）曰：取根白皮能利水通腸，功勝大戟，故《唐本草》主水氣停蓄，氣促喘脹，遍身浮腫，二便不通諸證，勢甚危篤者，以根皮二三寸，水二碗，煎半碗，服之立通二便，水氣行而喘腫自消退矣。
倘不因水蓄氣聚，而因脾虛不能制化水源，以致氾濫者，當補脾實土為急。

（然必用蒼白朮、茯、半、陳、樸、香、砂、扁豆、澤瀉之類。）
此藥不可輕用，如果元氣壯實，亦須暫用一二劑，病已即止。
<h3> - 巴豆</h3>
味辛、蘞，氣熱，有大毒，味薄，氣厚，降也，陽中陰也，入手足陽明經。

《別錄》曰：巴豆，生巴郡川穀。
蘇氏曰：今嘉州、眉州、戎州皆有之。
木高一二丈，葉如櫻桃而厚大，初生青色，後漸干黃，季冬漸凋，仲春即發，仲夏舊葉落盡，新葉復生，即開花成穗，色微黃，五、六月結實作房，七、八月成熟，漸漸自落，外殼如白豆蔻，一房二瓣，一瓣一子或三子，子如海松子，子亦有殼，獨戎州出者，殼上有縱紋，隱起如線，或一道、二道、三道不等，土人呼為金線巴豆，最稱上品，他處罕有。
八月採，去內外殼，取仁，酒煮一次，研膏用。

有去殼取肉，生研如膏，以紙包壓去油者，謂之巴豆霜。
中其毒者，以冷水、黃連、大豆汁解之。
<u>巴豆</u>　推蕩臟腑，開通閉塞之藥也（《本經》）。
左氏（皮正東抄）曰：此劑味甚辛蘞，氣甚熱烈，性甚剛猛，攻關拔固，功過牽、黃，摧滯逐實，力浮硝、戟，追逐一切有形、留著、久頑不遜之疾。

如留飲痰癖，死血敗膿，蠱毒飛屍鬼疰，休息結痢，寒痰哮喘，及一切生冷、魚面、油膩、水果積聚，蟲積，或水腫大腹，寒疝，死胎，痞結，癥瘕諸證，下咽即行。
苟非氣壯力強之人，不可輕用。
張氏曰：如不審而妄用，耗卻天真，使人津液枯竭，胸熱口燥，留毒不去，他病轉生，則巴豆之為害昭昭矣。
然而更有未盡者，此藥稟火烈之氣，沾人肌肉，無不灼爛，試以少許輕擦完好之膚，須臾即發一泡，必至腫爛成瘡，況腸胃柔脆之質，下咽則徐徐而走，且無論下後耗損天真，而腑臟被其熏灼，能免無潰爛之患耶。

凡一概湯、散、丸劑，切勿輕投，即有萬不得已之急證，欲借其辛烈攻衝，開通道路之力，必須煮熟，壓令油淨，入釐許即止，不得多用。
如前古有云：巴豆煉熟食之，能益血脈，悅顏色，通神仙。
此無根怪談，不可信從，明理之士，當自審之。
李瀕湖先生曰：巴豆峻用，則有勘亂劫病之功，微用亦有撫綏調中之妙，譬之蕭曹絳灌，乃勇猛武夫，而用之為相，亦能輔治太平。

王海藏言其可以通腸，可以止瀉，此發千古之秘也。
一老婦年六十餘，病溏泄已五年，肉食油物生冷，犯之即作痛，服調脾升提止澀諸藥，入腹則泄反甚。
延余診之，脈沉而滑，此乃脾胃久傷，冷積凝滯所致，王太僕所謂大寒凝內，久利溏泄，愈而復發，綿歷歲年者，法當以熱下之，則寒去利止，遂用蠟匱巴豆丸藥五十丸與服，二日大便不通，亦不利，其泄遂愈。
自是每用治泄痢積滯諸病，皆不瀉而病愈者近百人，妙在配合得宜，藥病相對耳，苟用所不當用，則犯輕用損陰之戒矣。

<u>集方</u>　（《醫學切問》：）治留飲痰癖，並一切積滯。
用巴豆肉十粒（紙裹打去油），蛤粉一兩，黃藥子（炒）二兩，共為細末，水發丸綠豆大，每用溫湯下五丸。
（《外科全書》：）治腸癰內疽，死血敗膿，脹悶不出者。
用巴豆肉三粒（製法如前），穿山甲五錢，燒焦，米糊丸如綠豆大，每服三五丸，酒下，見下膿血即止。

（《外科精義》：）治癰疽潰後，腐肉不落。
用巴豆肉搗膏，敷上即落。
（《陳山奇家抄》：）治一切蠱毒。
用巴豆肉半粒，不去油，研爛，用麻油半盞調服，再隨飲綠豆湯二碗，俟吐瀉數行，蟲即出，旋飲冷綠豆湯止之。

（《經驗方》：）治休息結痢，愈而頻發。
用巴豆肉五錢（製法如前）研末，用熟豬肝為丸，如綠豆大，空心白湯下三四五六丸，量人虛實，多少為數，不過三服淨止。
（張杲《醫說》：）治寒痰氣喘。
用橘皮一大片，裹巴豆肉一粒，線紮緊，火內燒存性，研末，濃薑湯調服。

（《桂香堂醫集》：）治一切生冷、魚、面、油膩、水果諸物傷脾成積。
用巴豆肉十粒（製法如前），紅曲一兩，草果仁五錢，共為末，米湯和丸如黍米大，每早服十丸，白湯下，小兒減半。
（蓮池沈大師口傳：）治蟲積肚脹，好食生米、壁土、桴炭等物。
用巴豆肉十粒（製法如前），三稜、莪朮、檳榔、白朮各五錢，俱炒過，共為末，砂糖為丸如黍米大，每服五丸，白湯吞下，弱者三丸。

（張文仲《備急方》：）治水臌腹大，動搖水聲，皮膚黑色。
用巴豆肉十粒（製法如前），杏仁二十粒，去皮，紙裹打去油，和勻，紅曲一錢，打稀糊為丸如黃豆大，每早空心未食時服一丸，以利為度，忌鹽味、糖味百日。
此方並治飛屍鬼疰，中惡心痛，腹脹，大小不通，用藥二丸，敲碎，白湯泡化服，當下而愈，量大小老人強弱，增減用之。
（《百一方》：）治寒疝。

用巴豆肉一分（研細），吳茱萸、川楝子各一錢，甘草五分，水煎，溫和服。
（《海上方》：）治死胎不下，危在頃刻。
用巴豆肉半粒（製法如前）研細，滾水調服。
（《海上方》：）治痞結癥瘕。

用巴豆肉五粒（製法如前），紅曲三兩（炒），小麥麩皮一兩（炒），俱研為細末，總和為丸如黍米大，每空心服十丸，白湯下。
<u>續集方</u>　（《韋氏得效方》：）治夏月水瀉不止。
用巴豆一粒，針頭燒存性，黃蠟溶化為丸，白湯吞下。
（《和劑方》：）治乾霍亂，心腹脹痛，不吐不瀉欲死。

用巴豆肉一枚，研爛，溫湯調服，得吐利即愈。
（《龔氏醫鑑》：）治小兒痰喘。
用巴豆肉一粒，紙包，打去油，綿裹塞鼻男左女右，痰即下。
（《急驗方》：）治荷錢癬瘡。

用巴豆肉三粒，研爛，以生絹包擦，日一二次，如神。
（《千金方》：）治急喉痹。
用生礬（為末）五錢，巴豆肉三粒，同熬滾，去巴豆肉，單用枯礬，研細，吹入喉中，流出熱毒涎，喉即寬。
治喉痹垂死止，有餘氣者。

用巴豆，線穿，內入喉中，即牽出，即蘇。
（《普濟方》：）治一切膿窠癩瘡。
用巴豆肉五十粒，麻油煎黑，去豆，以油調硫黃、輕粉末頻搽，即效。
治中風痰厥昏迷，卒倒不省人事欲絕者。

用巴豆去殼，紙包槌油，去豆不用，用紙拈作條，送入鼻內，或拌牙皂末尤良。
或用前紙條燒煙，熏入鼻內亦可。
<h3> - 太楓子</h3>
味辛、甘，氣熱，有毒。

李氏曰：大楓子，出海南諸番國。
按《真臘記》云：大楓，乃大樹之子，狀如椰子而圓，其中有子數十枚，大如雷丸，子中有仁白色，久則黃而油，不堪入藥。
修治：取大楓子油法：用大楓子三斤，去殼，除黃色油透者不用，研極爛，瓷器盛之，封口，入滾湯中，文火蒸至一日，色黑如膏，名大楓油，可塗風癩、癘風、瘡疾。
<u>大楓子肉</u>　搗膏擦風癩疥癬諸瘡之藥也（李時珍）。

此物質潤性燥（王景明），瀕湖方治瘡疥，僅供外塗，能潤皮膚，殺蟲止癢，不堪服食。
粗工述庸人語，每治大風癩疾，與苦參同用作丸服，殊不察此性燥熱劣，有損液閉痰之虞，而傷血分。
至有風癩未愈，而先失明者，用之外塗其功不可沒也。
<u>集方</u>　（《單氏家抄》共三則：）治疥癬瘙癢有蟲。

用大楓子（去殼取肉）四十枚（搗膏），大黃（炒）、蛇床子（炒）、樟腦、硫黃各五錢，共研極細末，和入大楓子肉內，水銀五錢研入，以不見星點為度，如干燥，再加入豬油數錢，共研為丸，先用熱湯洗淨瘡，後用此藥搽之、
治大風瘡裂。
用大楓子燒存性，和麻油、輕粉研勻敷之。
此方亦治楊梅惡瘡。

治風刺鼻赤。
用大楓子肉十個，木鱉子肉五個，輕粉、硫黃各一錢五分，共為末，夜夜唾調塗之。
<h3> - 梓</h3>
味苦，氣寒，無毒。

（葉主治同。）
蘇氏曰：按《埤雅》云：梓為百木長，故呼梓為大王，蓋木類莫良於梓，故書以梓材名篇，禮以梓人名匠，朝廷以梓宮名棺也。
李氏曰：梓有三種，當用樸素不腐者，今處處皆有之，宮寺、人家園亭亦多植之。
木似桐而葉小，花紫，雖有三種之分，實非一類也。

木理由者為梓，赤者為楸，梓之美文者為椅，楸之小者為榎。
<u>梓白皮</u>　去熱毒，殺三蟲之藥也（《本經》）。
《大氏方》（方吉時抄）治小兒一切瘡疥瘙癢，取此煎湯洗之。
瀕湖方治溫熱時氣，頭痛壯熱，取此煮湯飲之。

又《別錄》方搗梓樹葉，和豬食中，飼養肥大三倍，且無瘟死之虞。
<h3> - 楸</h3>
味苦，氣寒，無毒。
（葉主治同。）

李氏曰：楸葉大而早落，故謂之楸，榎葉小而早秀，故謂之榎。
唐時立秋日，京師人取楸葉，剪花戴之，取秋意也。
又曰：楸有行列，莖幹直聳可愛，至秋垂條如線。
其木濕時脆，燥則堅，宜作棋盤，即梓之赤者也。

<u>楸白皮</u>　殺諸蟲，解諸毒瘡之藥也（陳藏器）。
《陳氏方》（米振元抄）煎膏，塗敷一切惡毒諸瘡，及癰腫疽瘻，疳瘡，痔瘡，能除膿血，生肌肉。
李瀕湖曰：楸乃外科要藥，而時人少知，按古醫葛常之云：有人患發背潰壞，腸胃可窺，百方不瘥，一醫用太陽未升時，採楸樹葉數十斤熬膏，敷其外，內以雲母膏作小丸，服盡四兩，不累日而愈也。
東晉《範氏方》亦稱楸葉治瘡腫，有拔毒排膿，止痛生肌之力。

<u>集方</u>　（《範汪東陽方》：）治一切毒腫不問硬軟。
取楸葉十重，敷腫上，用舊帛裹之，日三易。
冬月取干葉，鹽水浸軟貼之，或取根皮搗爛敷之，皆效。
（《筐中方》：）治瘰癧瘻瘡。

秋分前後，摘揪葉十五斤，以水一石，淨釜中煎取三斗，又換鍋煎取七八升，又換鍋煎取二升，乃納不津器中。
用時塗瘡上，以軟帛裹之，日一拭，更上新藥，不過五六上。
已破者即便生肌，未破者即內消瘥。
（《聖惠方》：）治灸瘡不瘥，癢痛不止。

用楸葉頭及根皮為末敷之。
（《聖惠方》：）治小兒禿瘡。
用楸葉搗汁塗之。
<h3> - 青桐</h3>

味甘、微苦，氣寒，無毒。
（葉主治同。）
李氏曰：桐有青白二種，與罌子桐、梧桐各別。
罌子桐子能作油，有毒，青桐、白桐同一種，無毒，梧桐子可作果食，亦無毒，三桐各自一種，實非同類。

又一說云：白桐，即泡桐也，葉大徑尺，最易生長，皮色粗白，其木輕虛，不生蟲，可作器物、屋柱。
二月開花，如牽牛花而白色，結實如巨棗，長寸余，殼內有子，輕虛如榆葉、葵實之狀，老則殼裂，隨風飄揚。
青桐，即梧桐之無實者。
又按《陳翥桐譜》分別白桐、岡桐甚明。

白花桐，文理粗而體性慢，喜生朝陽之地，因子而出者，一年可起二三尺，由根而出者，可四五尺，其葉圓大而尖長，有角，光滑而毳，先花後葉，花白色，心微紅，其實大二三寸，內為兩房，房內有肉，肉上有薄片，即其子也。
又紫花桐，文理細而體性堅，亦生朝陽之地，不如白桐易長，其葉三角而圓，大如白桐，色青，多毛而不光，且硬，微赤，亦先花後葉，花色紫，其實亦如白桐而稍尖，狀如訶子，房中肉黃色。
二桐皮色皆一，但花葉小異，體性堅慢不同爾，亦有冬月復花者。
寇氏曰：桐類有數種，《農皇經》不定指是何桐，是難執用，但數桐各有治療，應病不同耳。

<u>青桐木皮</u>　化五痔（《本經》），淨五淋（甄權），療奔豚，散腳氣（《別錄》），殺三蟲（《本經》）之藥也。
治此數證，並宜煮汁飲之（湯濟時抄），出《別錄》、甄氏《肘後》三方書中。
又《醫林正宗》云：治癰疽發背大如盤，腐臭不可近者，用青桐葉醋浸半日，蒸貼之，退熱出膿，定痛生肉，此極驗秘方也。
究其青桐之性，清虛芳潔，散濁澄清，故淋痔、奔豚、腳氣、癰蟲之疾，鹹得奏其用焉。

<h3> - 梧桐</h3>
味苦，氣溫，無毒。
李氏曰：梧桐，處處有之，樹似桐而皮青，不皵，其木無節直生，理細而性緊，葉似桐而稍小，光滑有尖，四月開嫩黃小花如棗花，枝頭出絲，結莢長二三寸，五片合成，老則裂開如箕，謂之囊鄂，其子綴於囊鄂上，多者五六，少則二三，形如胡椒，其皮皺。
又《爾雅翼》云：梧桐多陰，青皮白骨，似青桐而多子，其木易生，晚春生葉，早秋即凋，古稱鳳凰非梧桐不棲，豈亦食其實乎。

詩云：梧桐生矣，於彼朝陽。
又《齊民要術》云：梧桐生山石間，作為樂器，更鳴響也。
<h3> - 梧桐子</h3>
（李瀕湖方：）搗汁，拔去白髮根，塗之必生黑者，久煎湯汩口，治小兒口瘡。

<h3> - 梧桐葉</h3>
（《肘後方》：）曬乾為末，蜜調敷發背諸毒，能煞其勢。
<h3> - 梧桐木青皮</h3>
（蘇氏方：）浸水抿婦人髮鬢，黑潤不燥不蓬而光。

<h3> - 罌子桐</h3>
味甘、微辛，有毒。
（即油桐也，因其實狀如罌，故名。）
陳氏曰：罌子桐，生江南北大山中，兩浙尤多。

樹如梧桐，早春開淡紅色花，狀如鼓子花，成筒子，子打造油，即桐油也。
李氏曰：岡桐，即白桐之紫花者。
油桐枝幹、花葉，酷類岡桐，而樹長稍小，但其實大而圓，每一實中，有二子或四子，如大楓子，其肉白色，味甘，食之能發吐，吐不止，飲熱酒即解也。
人多種蒔，收子打油及造船諸器皿中用，為時所須，人多偽之，試以竹篾作圈，蘸起如鼓面者為真。

<u>桐子油</u>　吐風痰，解喉痹（李時珍），去蟲瘡，摩疥癬（陳藏器）之藥也。
《大氏方》（周子仁稿）治風痰壅塞，喉脹不通，以油半和水，用鵝羽蘸掃喉中探吐，或以水研末，吹入喉中取吐亦可。
但中病即止，不可多用、頻用，如多用損耗中氣，痰涎轉多，為病變重者有之。
<u>集方</u>　（《集簡方》：）治腿足風瘡如癩有蟲者。

用桐子油和人乳各等分，掃數次即愈。
（《摘玄方》：）治酒皶赤鼻。
用桐子油調黃丹、雄黃末敷之。
（楊氏方：）治女人血風臁瘡，潰爛如掌大。

用桐子油調真鉛粉，作隔紙膏貼之。
（華佗方：）治誤食砒石。
即刻用桐油半升灌之，得吐毒即解。
<h2><span class="orange">卷之十</span></h2>
<h2><span class="brown">木部（灌木類）</span></h2>
<h3> - 桑根白皮</h3>
味甘，氣寒，無毒，升少降多，陽中陰也，入手太陰。
王氏曰：桑類繁多，不可枚舉，所在南北皆有。

花、椹、枝、皮，功無差等，葉頻摘頻發，枝頻剪頻生，雖去枝純干，干尤生枝，葉充蠶食，材多適用，全體專精，灌木易生之上品也。
蘇氏曰：方書稱桑之功用最神。
《爾雅》云：又有梔桑、女桑、桋桑、□桑、山桑。
郭璞云：半有椹半無椹曰梔，干小條長曰女，葉細歧銳，皮理粗戾曰桋。

□桑，絲中琴瑟，山桑，材中弓弩，皆材之美者也，他木鮮及之矣。
李氏曰：桑有數種，□條而分者，椹少葉繁，白桑葉大而厚，山桑葉尖而長，雞桑葉花而薄，子桑先椹後葉。
嶺外有望海桑，高數丈，枝幹茂盛，亭亭如車蓋，桑生黃衣，其本必將枯死。
《種樹書》云：桑樹搆接，則本大葉厚，桑根下埋龜甲，易茂盛而不蛀。

《典術》曰：箕星之精，散而為桑。
洪氏曰：箕，水星也。
龜神在坎，故桑以龜為食焉。
東坡曰：琴絃舊而聲喑，桑葉揩之，發聲如新。

本草云：桑根見地上者，曰馬額，有毒，能殺人。
旁行出土者曰伏蛇，亦有毒，但盡能治心痛。
修治：採嫩根刮去青黃薄皮一重，取里白皮切，焙，皮中有涎，切勿去之。
桑上寄主，形狀見寓木類。

<u>桑根白皮</u>　平肺氣，消痰嗽之藥也（《日華子》）。
《甄氏方》（仙少山稿）主泄肺氣，下喘逆，或肺火燔灼，痰嗽有紅，或肺傷風熱，暴嗽聲啞，或水飲停肺，脹滿氣急，是皆肺氣不清，為痰、為火、為停水之證，惟桑根白皮可以治之。
又錢氏瀉白散，與甘草、地骨皮同用，能瀉肺火從小便中出，此瀉肺諸方之準繩也。
如前古有云治崩中絕脈者何也？緣桑之苗、葉、枝、干、皮、根，紋理一縷，如人身之經脈聯絡，分析有條，若營血統絡於心，故崩中絕脈，營血妄行之證，用桑根白皮可以止之也。

蓋桑之一物，如盡其材而論之，應用凡有八焉。
桑蟲：（味甘，）攻痘毒甚效，（以酒漿調服之。）
桑葉：（味甘、微苦，）明目疾尤奇，（煎湯早晚洗目。）
桑耳：（味苦，）破症堅結聚，（為末，酒調服一錢。）

桑椹：（味甘，）染鬚髮轉黑，（曬乾浸酒飲之。）
桑枝：（味苦辛，）去風氣攣痛，（切細，浸酒飲之。）
桑汁：（味苦，）治鵝口舌瘡，（以絹蘸塗口內。）
桑為流通氣血之藥，所以桑上寄生（味苦，）又能利筋脈，調血氣，治風寒濕痹（浸酒飲之）之聖劑也。

再接桑根白皮，瀉肺降氣，清火下痰，是其專職，如肺虛無火，因風寒襲之而發咳嗽者勿服。
<u>集方</u>　（東垣方二則：）治肺氣盛滿，喘脹咳嗽，痰中有紅。
用桑根白皮二錢，天麥二冬、款冬花、百部、沙參、川貝母各一錢五分，甘草七分，枇杷葉五片（刷去毛淨），水煎服。
治肺熱傷風，暴嗽聲啞。

用桑根白皮二錢，前胡、防風、薄荷、葛根各一錢五分，桔梗一錢，甘草七分，水煎服。
（馬氏方二則：）治水飲停肺，脹滿喘急。
用桑根白皮二錢，麻黃、桂枝各一錢五分，杏仁十四粒（去皮），細辛、乾薑各一錢五分，水煎服。
治水腫。

用桑根白皮、白芍藥、薏苡仁、木瓜、茯苓各一錢，陳皮一錢，赤小豆三錢，水煎服。
（《肘後方》：）治產後下血不止，如非關產後，凡屬血露不淨，俱可服。
用桑根白皮四兩，蜜水炒，每日用一兩，水煎飲之。
（《廣利方》：）治金刃傷瘡。

用桑根白皮日用一兩，水煎服。
外用馬糞和桑白皮各等分，燒灰敷瘡上，日一易。
（《經驗方》：）治墜馬抅損筋骨。
用桑根白皮五斤，為末，煎膏敷之，日一換，換完即愈，亦無宿血。

（蘇氏方：）治刀刃傷腹腸出。
用桑根白皮作線，縫腹皮，更以熱雞血塗之。
（《聖惠方》：）治小兒口流涎不止，此係胸膈有熱痰故也。
用新鮮桑根白皮搗自然汁，日逐飲之，並塗兩口角，甚效。

<h3> - 桑葉</h3>
去風濕，利水氣，和血脈之藥也（朱丹溪）。
《蘇氏方》（倪九陽稿）煎汁服，能除腳氣，散水腫，通大小腸之逆氣。
《大氏方》治一切風濕頑麻，自汗，並撲損瘀血作痛，又宜浸酒飲之。

《普濟方》治老幼久患眼目，昏澀不明，以桑葉經霜者，煎湯早晚洗目，並治暴赤風眼，赤澀多淚，如一切目疾，惟久洗愈妙。
《通玄方》治穿掌腫毒，以新鮮桑葉搗爛，罨敷即愈。
又《孟氏方》取干桑葉，水洗淨，曬乾，搓碎，微炒，泡湯作茶飲，止煩渴，通暢一身逆氣。
蓋至賤之物，而應病甚奇，故並錄。

<h3> - 桑柴灰</h3>
味辛，有小毒。
行水止血之藥也。
<u>集方</u>　（《梅師方》：）治身面水腫，坐臥不得。

取桑柴燒灰淋汁，煮赤小豆，每飢時即食一二合，食時不得飲湯水。
（蘇氏方：）治金瘡出血不止。
以桑柴灰篩細敷之，止血生肌。
（《聖惠方》：）治破傷風腫，入腹即殺人。

以桑柴灰淋汁，頓熱浸之，冷再易。
<h3> - 柘根白皮</h3>
味甘，氣溫，無毒。
李氏曰：柘木，處處山中有之。

喜叢生，干疏而直，葉厚圓而有尖，亦可飼蠶，取絲作琴瑟，清響勝常。
《爾雅》所謂棘繭，即此蠶也。
又弓人取材，以柘為上品，其結實，狀如桑子而稍圓，粒如椒，其木煎汁染黃，謂之柘黃。
天子所服，一說：柘木以米醋調礦灰塗之一宿，即作間道花鳥紋，物性相伏如此。

<u>柘根白皮</u>　養胃固精，止血結崩中（《日華子》），去鬼交精泄之藥也（陳藏器）。
<h3> - 楮實</h3>
味甘，氣寒，無毒，氣薄，味厚，陰也，降也，入走大陰經。
《別錄》曰：楮，生少室山中，湖、廣、滎陽獨多，今南北所在亦有，詩云：「爰有樹檀，其下維□」是爾。

陸氏曰：皮葉用之甚博，醫方但貴楮實，余亦稀用。
李氏曰：楮與□，乃一種也，有雌雄之分，雄者皮有斑紋，葉無叉椏，三月開花成穗，若柳絮狀，遂謝而不結實。
雌者，皮無斑紋，葉有叉椏，四月開花成穗，若楊梅狀，五月色青綠，六、七月漸深紅，乃熟也。
水操去子，蜜煎充果食甚精。

葉茁花蕤，並堪作茹。
皮膜為冠、造紙、練布、拈毯，咸有用也。
修治：水浸三日，旋攪旋換水，浮者即揀去之，漉出曬乾，焙燥用。
<u>楮實</u>　健脾養腎，補虛勞，明目疾之藥也（《別錄》）。

《陳氏本草》（金自恆稿）主陽亢陰痿，水涸目矇及脾熱水腫，腰膝痿弱，筋骨乏力諸證。
按古方入滋陰藥中用之甚廣，但性雖平補而氣稍清寒，如脾胃虛冷者，宜少用之。
陳廷採先生曰：按楮，又名□桑，荊楊交廣咸謂之構。
一說：葉有瓣曰桔，葉無瓣曰構。

又一說：皮斑曰楮，皮白曰構。
名雖有二，取用則同也。
又《相感志》云：木中白汁如乳，名楮漿，可以丸丹砂。
又楮膠可作金石之漆。

又秋月剝取其皮，可織為布，可搗為紙，則桔之專精在皮與漿矣。
所入醫方惟用其實，赤者頻服，不老不飢，行同奔馬，載在本草，確有功效，奈時人於滋補藥中，用之稀鮮，惜哉。
<u>集方</u>　（武台山方：）治脾腎肝三臟陰虛，吐血咳血，骨蒸夜汗，口苦煩渴，夢中遺精，或大便虛燥，小便淋澀，或眼目昏花，風淚不止等證，不拘老幼，咸宜服之。
用楮實（赤者）一斗，取黑豆一斗，煮汁去豆，取汁浸楮實子一日，曬乾，再浸再曬，以豆汁滲盡為度，再曬燥，配枸杞子三升，俱炒微焦，研為細末，每早用白湯調服五錢，功效不可盡述。

（《活法機要》：）治水氣蠱脹。
用楮實子五升，水一斗，熬成膏，用茯苓三兩，白丁香一兩五錢，俱微炒，研為細末，楮膏和丸梧子大，每空心用三錢，晚用二錢，俱白湯吞下。
<h3> - 楮葉</h3>
味甘，氣涼，無毒。

涼血，祛風，利水之藥也（李時珍）。
<u>集方</u>　（蘇氏方：）治鼻衄暴流，數升不止。
用楮葉搗汁二升，徐徐飲之。
（《外臺秘要》：）治虛肥水腫，氣上促者。

用楮葉煮白米粥食，勿絕自愈。
忌鹽味百日。
（《千金方》：）治蝮蛇螫傷。
用栲葉搗取汁漬之。

（楊氏方：）治老幼瘴痢，日夜百餘度。
用干楮葉三兩，微炒，研為細末，每服二錢，白湯調下。
（《聖惠方》：）治一切眼翳。
三月收嫩桔葉曬乾，為細末，每以黍米大注眥內，其翳自落。

<h3> - 楮樹白皮</h3>
味甘、澀，氣平無毒。
順氣利水，涼血止血之藥也（李時珍）。
《甄氏方》（門吉生抄）治水腫氣滿，小水不通，因甘平能利水道也。

《李氏方》治下血血崩，因甘澀能斂，氣以和營也。
但性多燥而少潤，如內熱血燥之證，宜少與之。
<h3> - 楮樹皮中白汁</h3>
味甘，氣平，無毒。

利水消腫之藥也。
《外臺秘要》（趙天民抄）治天行時疫，病後脹滿，兩脅刺脹，臍下如水腫，以楮樹汁隨取隨意服之，水便清利，腫即消矣。
其性最黏，古人用褙法帖、經書、扇畫，以此汁和飛面，白湯調作糊裱褙，永不脫解，過於膠漆。
又和丹砂塊成團不散，故《綱目》稱為五金膠漆。

<h3> - 枳實</h3>
味苦、酸，氣寒，無毒，氣味俱厚，沉也，陰也，入足陽明、太陰經。
《別錄》曰：枳，生河內川穀及洛西江湖州郡。
馬氏以商州產者更佳。

寇氏言：舊說橘逾淮而積，故江北有權無橘，江甫雖有枳不及江北者，氣足力厚也。
蘇氏言：樹如橘而大，葉如橙而有刺，春開白花，至夏結果，至秋成實，六、七月採者名積實，小則其性酷而速也。
九、十月採者名積殼，大則其性詳而緩也。
今醫家以皮厚而緊小者為積實，以皮鬆而寬大者為枳殼，俱切開，以翻肚如盆口者為勝，又陳久者愈妙。

近道所出一種臭橘，酷似枳，不堪用。
修治：用小麥麩拌炒，至麥麩黑色，去麩用。
<u>枳實</u>　破結實，下食積，消脹滿之藥也（張元素）。
繆氏（張相如抄）曰：《別錄》方主除胸脅痰癖痞滿，腹胃停水停食等疾，此疾原由脾胃二經氣滯，不能運化精微所致。

此藥雖經成果，瓤核未分，混然結實，性堅而速，其氣味苦泄，有破散沖走之力，故丹溪氏言有推牆破壁之功。
所以仲景下傷寒腹脹實結不通者有承氣湯，胸中痞痛者有陷胸湯。
潔古療心下痞滿者有枳朮丸，使壅滯既去，則胃氣自安，而諸證自止矣。
如前古謂主大風在皮膚中，如麻豆苦癢。

又云益氣輕身，此屬幻語，非世俗時學所知，姑刪之以俟後賢詳用可也。
但性專消導，瀉痰下食，其為健悍之物可知。
凡中氣虛弱，勞倦傷脾，發為痞滿者，脾胃氣虛不能運化，以致傷食停積者，俱宜補中益氣湯，補其不足，少加枳實十分之一，則痞滿自除，停食自行矣。
如傷寒脹滿，非實邪結於中下二焦，手不可按，七、八日不更衣者，必不可用。

如傷寒挾熱下痢，非燥糞結實者，亦不可用。
如元氣壯實有積滯者，不得己用一二劑，病已即去之，即潔古所制枳朮丸，亦為脾胃有積滯者設也，積滯去，則脾胃自健，故謂之益脾胃之藥，非消導之外，復有補益之功也，用者當詳審之。
<u>集方</u>　（《劉草□醫案》：）治食積結脹。
用枳實、白朮、厚朴各等分（俱用小麥麩炒），川黃連減半（酒炒），共為細末，紅曲作糊丸綠豆大，每早晚各服三錢，白湯下，小兒減半。

（錢氏方：）治胸脅痰癖痞脹。
用枳實四兩，南星、海石、白芥子、蘿蔔子、紫蘇子、白朮、茯苓各一兩，俱微炒，共為末，紅曲作糊丸綠豆大，每早晚各服三錢，白湯下。
（岱明禪氏：）治腹胃停水。
用枳實、蒼朮、厚朴各一兩，豬苓、澤瀉、茯苓各五錢，肉桂、木香各三錢，共為末，每早晚各服二錢，白湯調服。

（《王氏手集》：）治腹胃停食不消。
用枳實三兩，白朮二兩，俱用小麥麩炒，厚朴、白蒺藜各一兩，川黃連、紅曲（炒）各三錢，共為末，水發為丸，如綠豆大，每早晚各服三錢，白湯下。
治堅積痰飲血食不消。
用枳實、三稜、蓬朮、青皮、檳榔、白朮各一兩，俱酒洗，微炒，研為末，每晚食後服三錢，酒送下。

然須能食，脾胃健者宜之。
（仲景方：）治傷寒熱邪傳裡，發熱汗出，不惡寒，腹滿而喘，大便不通，宜大小承氣湯。
大承氣：用枳實一兩，厚朴五錢，大黃、芒硝各八錢，水四大碗，煎一碗半服。
小承氣：用枳實八錢，厚朴四錢，大黃五錢，水三碗，煎一碗服。

病急者用大小承氣，量病緩急，臨證當消息用之。
<h3> - 枳殼</h3>
味苦、酸，氣寒，無毒，氣厚味薄，沉也，陰也，入手太陰、足陽明、手陽明經。
繆氏曰：氣味主治與枳實大略相同，但枳實形小，其氣全，其性烈，故善下達，如少年猛悍之將，勇往直前，而一無回顧者也。

枳殼形大，其氣散，其性緩，故其行稍遲，是以能入胸膈肺胃之分及入大腸也。
<u>枳殼</u>　行滯氣，開胸結之藥也（張元素）。
凡病中膈不清（費五星稿），隧道痞塞，痰涎壅盛，氣食留中，至若症癖有形之物，痰飲有形之氣，用二陳以清之可也，然無枳殼，則不獲效。
六郁（氣、血、飲、食、痰、濕）結而不散，五氣（風、寒、暑、濕、燥）脹而不行，用二陳以理之可也，然無枳殼則不能通，大抵枳殼之性專於平氣，氣平則痰喘止，氣平則痞脹消，氣平則刺痛安，氣平則後重除，所以《戴氏方》謂枳殼能定痰喘，消脹滿，止脅肋刺痛，除下痢後重急迫，正此意也。

以上諸證，凡屬形盛有餘，氣、火、風、痰、食、飲為病者宜之，如關脾胃氣虛，中氣不運而為痰、為喘、為痞脹者，勿用也。
如肝腎陰虧，血損營虛，脅肋隱痛者，勿用也。
下痢日久，中氣虛陷，愈下愈墜，愈後重急迫者，勿用也。
故前人有言：多服枳殼，有損胸中清純之氣，可不慎歟。

繆仲淳先生曰：一概胎前產後，枳殼咸不宜服，今世多用以治婦人胎氣不安，或至八、九月為易產之劑，動輒資用，殊不知婦人懷孕，全賴氣血以養胎，氣血充足，則胎自易產，且妊婦至八、九月，精神困倦，四肢軟弱，飲食減少，動息喘促，何莫非虛弱之證，而更用此耗散之藥耶？《內經》所謂損不足而虛其虛，豈不大謬哉。
古方有瘦胎飲者，為湖陽公主而設，以彼奉養太過，其氣必實，故用此以耗其有餘之氣，使胎易產，今人不知古人立方之意，一概濫施，誤甚誤甚。
<u>集方</u>　（王氏潤川：）治氣滯食飲，痰火停結。
用枳殼一兩，厚朴八錢，俱用小麥麩皮拌炒，去麩，每用枳殼二錢，厚朴一錢六分，水煎服。

（戴元禮方四則：）治痰喘氣火上逆不降者。
用枳殼、蘇子、桔梗、杏仁各一錢五分，茯苓一錢，木香五分，水煎服。
治中膈痞脹不寬。
用枳殼、厚朴、白朮各一兩，俱用小麥麩皮拌炒，砂仁、木香、白豆仁、茯苓各五錢，共為末，水發丸如綠豆大，每早服三錢，白湯下。

治胸脅刺痛。
用枳殼一兩，小麥麩皮拌炒，肉桂七錢，真蘆薈三錢，俱研極細末，水發丸綠豆大，每早服三錢，晚服二錢，淡鹽湯下。
治下痢，後重迫急。
用枳殼九錢，白芍藥六錢，川黃連三錢，乾葛、滑石、檳榔各四錢，升麻、甘草各一錢五分，分作四劑，水煎服。

（《王氏簡易方》：）治老幼腹脹，氣血凝滯，以此寬腸順氣。
用商州枳殼（去穰）四兩，分作四分，一分用蒼朮一兩同炒，一分用蘿蔔子一兩同炒，一分用乾漆一兩同炒，一分用大茴香一兩同炒，仍去四味，只取枳殼為末，再以四味煎汁，打紅曲糊為丸，如梧桐子大，每食後服百餘丸，白湯下。
（《直指方》：）治腳氣腫脹。
用枳殼三錢，木瓜、牛膝各二錢，水煎，食前服。

（繆氏方：）治氣虛人大便解時不快。
用枳殼二錢，人參、麥門冬各一錢，水煎服。
（《危氏得效方》：）治小兒軟癤。
用大枳殼一個（去穰），磨口平，以麵糊糊邊，合癤上，膿血自出盡，更無痕也。

<u>續補集方：</u>（人參敗毒散加減方：）治傷寒頭痛壯熱惡風，及風痰咳嗽，鼻塞聲重，並四時瘟疫，熱毒頭面腫痛，痢疾發熱，諸般瘡毒。
用枳殼、桔梗、羌活、川芎、前胡、柴胡、荊芥、薄荷各二錢，甘草八分，生薑三片，煎服，虛者可加人參一錢。
（《萬病回春》：）治痢疾不問赤白肚痛，裡急後重，渾身發熱，口乾發渴，用此通利即止。
（兼治傷寒傳裡，大便結實，口燥咽乾，潮熱自汗，怕熱揭衣，譫語陽厥等證。

用枳殼、柴胡、黃芩、大黃、白芍、芒硝各一錢二分，甘草八分，水煎服。）
<h3> - 黃楊木</h3>
味苦，氣平，無毒。
李氏曰：黃楊木，生諸山野中，人家多栽種之。

枝葉攢簇，上聳葉似初生槐芽，綠而厚，不花不實，四時不凋，其性難長，俗說歲長一寸，其木堅膩，作梳掠、刻印最佳。
按《西陽雜俎》云：世重黃楊，以其無火也，用水試之，沉則無火。
凡取此木，必以陰晦夜無一星者伐之，作器皿則不裂。
<u>黃揚木葉</u>　主難產，善催生之藥也（李時珍）。

入達生散中屢效（詹潤寰稿）。
又治暑月癤毒，搗末，水調敷之即消。
<h3> - 卮子</h3>
味苦，氣寒，無毒，氣薄味厚，輕浮上行，氣浮而味降，陽中陰也，入手太陰、手少陰、足陽明經。

《別錄》曰：卮子，生南陽川穀。
蘇氏曰：今南方西蜀州郡皆有。
木高七八尺，葉似李而厚硬，又如兔耳，色深綠，四、五月開花，蕊黃瓣白，芬香六出，夏秋結實如訶子，生青熟黃，中仁色紅，霜後採取，入藥以山谷產者，又以七稜至九稜，圓小皮薄者為上。
如家園栽者，形大皮厚而長，雷氏稱為伏卮子，只堪染家，入藥無力。

治上焦、中焦火病，連殼用，治下焦火病去殼用。
王氏曰：去肌表中熱用皮，去心胸中熱用仁，治血病連皮炒黑，搗碎用。
蜀中有一種卮子，其花紅色，其實染物則赭紅色。
<u>卮子</u>　清氣涼血，散三焦火鬱之藥也（朱丹溪）。

方氏（桂谷山抄）曰：蓋梔之為性，可升可降，氣味雖居苦寒，而氣本輕清，故前古主五內邪氣，胃中熱氣，酒風面赤，鼻皶等證，專取此清空寒化之物，能解心肺之伏火，轉炎歊為清肅者也，所以三焦浮游之火，六鬱氣結之火，皆可清也。
若頭皮疼而眉骨痛，白珠赤而腮頰腫，或喉閉牙疼，口舌腫爛，或熱極妄行，暴吐衄血，或頭肉耳筋跳扯不時，或心煩鬱悶，欲吐不吐，或濕熱蘊蓄，五疸發黃，或氣鬱火鬱，嘔噦酸苦，或癃閉脹滿，小腹急疾，以上諸證，總屬氣、火、濕、熱四端壅閉不通之所致病，惟山卮均可治之。
又《楊氏簡易方》云：山卮，瀉三焦之火，最清胃脘之血，其性屈曲下行，降火從小便中出。
凡心胃痛，過服熱耗之劑，愈痛不止，用卮子以清氣導熱，則痛自安。

執此一論，則知山卮輕空寒化，發越郁遏不升不降之氣明矣。
但苦寒沉降，解五內一切邪熱，清有餘之火，如過服，不免有損胃伐陽之弊，凡脾胃虛弱者忌之，血虛發熱者忌之，心肺虛而無邪熱者忌之，吐血衄血非陽火暴發者忌之，小便不通由於膀胱虛而無氣以化，而非熱結小腸者忌之。
皇甫云州先生曰：凡氣鬱動火，火鬱動氣，濕鬱生熱，痰鬱生喘，熱鬱作煩，血鬱作疼，舍山卮之輕揚六出，宛滕六之飛舞，孰能治之。
盧不遠先生曰：卮子有色，故主色變，凡苦寒之物，能下能堅，惟卮子反使堅結者，解而上出，火空則發之義也，故並作湧泄之劑，如五內邪氣，胃中熱氣結而未實者，易於分解，已成燥堅者，非所宜矣。

沈則施先生曰：仲景治傷寒汗、吐、下後，虛煩不得眠，若劇者必反復顛倒，心中懊憹，用卮子豉湯治之。
卮子色赤，味苦入心而治煩，香豉色黑，味鹹入腎而治燥，蓋汗液下後，胃中亡津液，臟腑無潤養，內生虛熱，故不眠而甚至顛倒懊憹，非此不可止也。
本草不言卮子能吐，仲景用為吐藥，卮子本非吐藥，為邪氣在上，拒而不納水穀，令其上吐，則邪因以出，所謂高者因而越之也。
又用為利小便，實非利小便，乃清肺也，肺清則氣化行，而膀胱津液之腑，得此氣化而出也。

又治心經留熱，小便赤澀，用去皮卮子（酒炒）、黃連、連翹、炙甘草等分末之，水煎三錢服，無不利也。
又《古今名醫錄》治發黃，皆用卮子、茵陳、甘草、香豉四味作湯飲之。
觀此諸論，則卮子之清氣涼血，散三焦火鬱之說確然矣。
<u>集方</u>　（四方出《龍潭家秘》：）治酒風面赤鼻皶。

用山卮子（炒黑）三錢，桑白皮、桔梗、西河柳、麻黃、石膏各二錢，水煎，臨睡時服。
治頭皮疼。
用山卮子（炒黑）五錢，荊芥、薄荷、石膏各二錢，甘草八分，水煎，食後服。
治眉骨痛。

用山卮子（炒黑）、川羌活各二錢，水煎服。
治時眼白珠暴赤。
用山卮子（炒黑）二錢，桑白皮、薄荷葉各一錢五分，秸梗、連翹各八分，水煎服。
治腮頰腫痛。

用山卮子（炒黑）三錢，柴胡、半夏各二錢，黃芩、防風、羌活、白芷各一錢，水煎服。
治火鬱喉閉不通。
用山卮子（生研）五錢，荊芥穗二兩，水煎，徐徐服，先用米醋半盞，以鵝羽攪吐痰出，後服此藥立效。
治牙疼不止。

用山卮子（炒黑）三錢，北細辛五分，石菖蒲、桂枝各一錢，水煎，汩漱牙間，緩緩嚥下。
治口舌腫爛。
用山卮子（炒黑）五錢，川黃連、黃柏各二錢，枯礬六分，甘草三錢，共為末，時時摻入口內，或加冰片一分。
治暴吐衄血，因熱極妄行者。

用山卮子（炒黑）一兩，懷生地二兩，炮姜灰五錢，水三碗，煎一碗，徐徐服。
治頭肉耳筋不時跳扯。
用山卮子（炒黑）三錢，天花粉、半夏、白芥子、玉竹各二錢，川芎、甘草各一錢，水煎，食後服。
（一方加石膏三錢，如胃虛寒者不必。）

治心煩鬱悶，欲吐不吐。
用山卮子（炒黑）、半夏（薑製）各二錢，陳皮、白茯苓各一錢五分，甘草七分，厚朴（姜水炒）一錢，水煎服。
治濕熱蘊蓄，五疸黃證。
用山卮子（炒黑）四錢，茵陳五錢，白茯苓二錢，生薑皮三錢，水煎服。

治氣鬱火鬱，嘔噦酸苦。
用山卮子（炒黑）一錢五分，川黃連（姜水炒）一錢，黃芩、天花粉、薄荷葉各二錢，紫蘇葉八分，廣陳皮、廣木香、半夏（薑製）、厚朴（姜水炒）、木通各一錢二分，水煎服。
治小便癃閉，脹滿不通，小腹急疾。
用山卮子（微炒）五錢，車前、牛膝、木通、白茯苓各一錢五分，甘草一錢，水二碗，煎半碗，臨服時用生韭子三錢，研水半盞，白果肉三十個，研汁半盞，衝入藥內，食前服。

（以下五方出仲景書：）治傷寒汗吐下後，虛煩不得眠，及心中懊憹者。
用山卮子十四枚，香豉二合，水煎服。
治傷寒濕熱發黃，腹脹。
用山卮子十四枚，茵陳二兩，大黃一兩，水三升，煎一升，徐徐服，服後小便當利，尿如皂角汁狀，正赤者一宿腹減，黃從小便出也。

治發黃身熱。
用山卮子十四枚，黃柏二錢，炙甘草一錢，水煎服。
治傷寒下後，心煩腹滿，起臥不安者。
用山卮子十四個，厚朴、枳實各二錢，水煎服，得吐即愈。

治大病後勞復，小便不利者。
用山卮子十四枚，配鼠矢五錢，作湯飲，得小便利即愈。
<u>續補雜方</u>　（丹溪方：）治胃腕火痛。
用山卮子七枚（炒黑），水二盞，煎七分，入生薑汁三四匙，飲之立止。

（黎居士方：）治鼻中衄血。
用山卮子燒灰，作細末，吹之立效。
（《普濟方》：）治小便不通。
用山卮仁十四枚，食鹽少許，韭菜十莖，搗爛，貼臍及毛際，良久即通。

（《經驗良方》：）治小便淋血澀痛。
用山卮子、滑石等分，研細末，蔥湯下。
（《聖惠方》：）治酒毒下血。
用山卮仁，焙研，為細末，白湯調服二錢。

（《肘後方》：）治熱毒血痢。
用山卮仁十四枚，搗細，加白蜜五匙，水煎服，立效。
（《千金方》：）治臨產下痢。
用山卮子，炒黑研細，空心白湯調服三匙，甚者不過五服。

（《普濟方》：）治小兒盤腸釣氣。
用山卮子五錢，草烏五分（切片），同炒黑，揀去草烏，每服五分，茴香蔥頭湯下。
洽閃肭折傷腫痛。
用山卮子仁，生研末，和小麥面，水調，塗之甚效。

<h3> - 酸棗仁</h3>
味甘、苦、酸，氣平，無毒，陽中陰也，入足少陽、厥陰、手少陰、太陰四經。
蘇氏曰：酸棗，出汴雒及西北州郡，今天下南北東西處處皆有，但分土產厚與薄耳，多野生坡權間及城壘之處。
其木似棗而皮細，中心赤色，莖葉俱青，夏秋開花似棗，八月結實紅紫色，似棗而圓小，味極酸，當月採實，取核中仁。

孟子曰：養其□棘是也。
又嵩陽子言：酸棗，縣所出為真，今之貨者皆是棘實，用者尤宜詳辨。
此說未盡確然，蓋不如小則為棘，大則為酸棗，平地則易長，崖塹則難大，故棘多生崖塹上，經久不樵則成干，人亦呼為酸棗，更不言棘，實一本也。
此物才及三尺，便開花結子，但科小者氣味俱薄，科大者氣味俱厚，今陝西臨潼山野間所出更佳，此亦土地所宜也。

又據嵩陽子云：余家於滑臺，今酸棗縣，即滑之屬邑也。
其樹高數丈，徑圍二三尺，木理極細，堅而且重，可為車軸及象棋、商陸、匙筋等。
其木皮亦細而硬，紋似蛇鱗，其棗圓小而味酸，其核微圓而仁稍扁，色赤如丹，此為醫藥所重，土人亦不易得，今市貨者，皆棘子也。
兩說俱存之，以俟博學君子。

李氏又一說云：獨生而高者為棗，列生而低者為棘，故重束為棗，平束為棘，二物觀名，即可見矣。
<u>酸棗仁</u>　斂氣安神，榮筋養髓，和胃運脾之藥也（孫思邈）。
按《爾雅》（湯濟庵稿）云：大者謂之□，小者謂之棘，其仁均補五臟，如心氣不足，驚悸怔忡，神明失守，或腠理不密，自汗盜汗，肺氣不足，氣短神怯，乾咳無痰；肝氣不足，筋骨拳攣，爪甲枯折；腎氣不足，遺精夢泄，小便淋瀝；脾氣不足，寒熱結聚，肌肉羸瘦；膽氣不足，振悸恐畏，虛煩不眠等證，是皆五臟偏失之病，得酸棗仁之酸甘而溫，安平血氣，斂而能運者也。
如前古所云：主心腹寒熱，邪結氣聚，四肢濕痹痠痛，久服安五臟，輕身延年。

《別錄》之治久泄、虛汗、心煩、骨痹，此大哉至聖之言也。
方龍潭先生曰：酸棗，性雖收斂，而氣味平淡，當佐以他藥，方見其功，如佐歸、參，可以斂心；佐歸、芍，可以斂肝；佐歸、術，可以斂脾；佐歸、麥，可以斂肺；佐歸、柏，可以斂腎；佐歸、苓，可以斂腸胃、膀胱；佐歸、耆，可以斂氣而灌溉營衛；佐歸、地，可以斂血，而榮養真陰。
又古方治膽氣不和甚佳，如膽氣空虛，心煩而不得眠，炒用可也。
凡治肝、膽、心、脾四臟不足之病，不可缺此。

盧不遠先生曰：《別錄》主煩心不得眠者，心腹邪結氣聚使然耳，服之結散聚消，心定煩息，故得睡眠。
又云：未有散邪結氣聚之物，能使衛氣入臟而就安寢者，世人見不得睡眠，便用棗仁，思之真堪絕倒。
<u>集方</u>　（以下七方出《方龍潭小案》：）治心氣不足，驚悸怔仲，神明失守。
用酸棗仁二兩（炒），當歸、茯苓、遠志、石菖蒲、麥門冬、柏子仁、人參各一兩，研末，蜜為丸如梧桐子大，硃砂一兩（水飛過）為衣，每服三錢，早晚燈心湯下。

治陽虛腠理不密，自汗盜汗。
用酸棗仁一兩（炒），當歸、人參、黃耆、白芍藥、白朮（俱酒拌炒）各八錢，乾薑七錢，分作五劑，水煎服。
治肺氣不足，氣短神怯，乾咳無痰。
用酸棗仁一兩（炒），當歸、麥門冬、天門冬、百部、人參、茯苓、黃耆、款冬花各八錢，北五味三錢，甘草五錢，分作五劑水煎服。

治肝氣不足，筋脈拳攣，爪甲枯折。
用酸棗仁一兩（炒），當歸、白芍藥、葳蕤、麥門冬、枸杞子、川芎、牡丹皮各八錢，半夏、柴胡各五錢，分作五劑，水煎服。
治腎氣不足，遺精滑泄，或小便淋濁。
用酸棗仁一兩（炒），當歸、黃柏、懷生地、山茱萸肉、山藥、地骨皮、枸杞子各八錢，俱鹽水炒，分作五劑，水煎服。

治脾氣不足，寒熱結聚，肌肉羸瘦。
用酸棗仁一兩（炒），當歸、白朮、術香、砂仁、茯苓、石斛、白蒺藜、柴胡、廣陳皮各八錢，用細陳壁土三錢拌炒，共為末，煉蜜丸，每服五錢，空心白湯送下。
治膽氣不足，振悸恐怖，煩心不眠。
用酸棗仁一兩（炒），當歸、茯苓、半夏、膽星、石斛、柴胡各八錢，分作五劑，水煎服，臨服時每鍾加真天竹黃五分，研極細，調入服。

<u>續補雜方</u>　（《簡要濟眾方》：）治膽風沉睡多眠。
用酸棗仁一兩（生，研末），蠟茶一兩（微炒，研末），二味和勻，每服二錢，午後白湯調服。
（《和劑局方》：）治膽虛不眠，心多煩悸。
用酸棗仁一兩（炒），人參五錢，辰砂三錢，俱研細末，煉蜜丸梧子大，每服十餘丸，口內噙化下。

（胡洽居士方：）治振悸不眠。
用酸棗仁二兩（炒），茯苓、白朮、人參、甘草各一兩，生薑五十片，分作十劑，水煎服。
（《深師方》：）治虛煩不眠。
用酸棗仁二兩（炒），乾薑、半夏、茯苓、川芎各一兩，炙甘草七錢，分作十劑，水煎服。

（《太平聖惠方》：）治骨蒸不眠，心煩熱甚。
用酸棗仁二兩（炒），熟地黃二兩五錢，鱉甲二兩，湯泡洗，再用酒炙研碎，分作十劑水煎服。
（《簡便方》：）洽大人小兒睡中汗出。
用酸棗仁（炒）、人參、茯苓（焙）各等分，大人每服二錢，小兒一錢，臨睡米湯調服。

<h3> - 蕤核</h3>
味甘，氣溫，微涼，無毒，氣薄，味厚，陽中陰也，入足厥陰經。
《別錄》曰：蕤核，生函谷川谷及巴西，今彭城亦有。
蘇氏曰：今雍州、河東、幷州亦有。

木高五七尺，莖間有刺，葉細狹長似枸杞葉，花白色，子附莖生，紫赤色，大如烏豆，形圓而扁，有紋理，五、六月熟，採實日乾。
修治：去殼取仁，用湯浸去皮尖，劈作兩片，研爛作膏用。
<u>蕤核</u>　去肝經風熱，為目病專科之藥也。
劉禹錫《傳信方》（苗天秀抄）治風熱乘肝，目赤痛腫，或淚出眥爛，或昏澀羞明，或翳障凝結，或胬肉攀睛，種種目疾，繫於風熱所傷者，咸宜加用。

如肝腎兩虛，血虧髓少者，當斟酌用之。
前古又主心腹邪熱結氣，痰結痞結諸證，總之熱則生痰，痰礙中焦，氣為之痞，此劑甘涼除熱，熱邪去而痰自不生，痰結解而氣自通暢，痞滿亦無復留結矣。
涼肝明目亦推此意云。
<u>集方</u>　（《和劑局方》：）治肝虛風熱，上攻眼目，赤腫癢痛，昏暗不能遠視，隱澀羞明，迎風出淚，時見黑花。

用蕤仁（去皮，壓去油淨）二兩，冰片一錢，研勻，入淨瓷罐收貯，點眼，名春雪膏。
（潭春臺方：）治眼病生翳。
用蕤仁（去油淨）五分，青鹽一分，豬胰子五錢，共搗二千下如泥，瓷罐收貯，點之。
又方：用蕤仁一兩（去油淨），入白硼砂一錢，麝香一分，搗勻，收之，點眼去翳，妙不可言。

（《經驗良方》：）治赤爛眼。
用蕤仁、杏仁各一兩（去皮，搗去油淨），研勻，入真鉛粉為丸麻子大，每用熱湯化，點大小眥上。
<h3> - 山茱萸</h3>
味酸、澀、微甘，氣溫，性滑，無毒，陽中之陰，降也，入足厥陰、少陰經。

《別錄》曰：山茱萸，生漢中山谷，及琅琊、冤句。
蘇氏曰：今海州、兗州、兩浙、八閩、近道亦有之。
木高一二丈，葉如梅而有刺，二月開花白色，微紅似杏花，四月結實如酸棗，深紅色，五、六月採實，日乾皮甚薄。
雷氏曰：外一種胡頹子，葉乾花實俱相似，但核有八枝，又名雀兒蘇，氣味功用與山茱萸甚相遠，不堪入藥宜細辨之。

修治：以酒潤，剝去核用，其核味澀，能耗精氣，不可服食。
<u>山茱萸</u>　固精暖腎之藥也（孫思邈）。
蓋滑則氣脫（陳一齊稿），澀劑所以收之，本草止小便，秘精氣，取其酸澀以收之也。
甄氏又主婦人月水不定，老人小水不節，男子陽道不興，婦人陰器不振，能壯精強志，養髓榮筋，故起腰膝，扶痿弱，每稱捷劑，仲景八味丸用之為君，其作用可知矣。

但性味酸斂而熱，如命門火熾，強陽不痿者忌之；膀胱熱結，小便不利者忌之；陰虛血熱，煩熱骨蒸，並暴吐衄血者忌之，即不得已，有當用者，須與知母同劑尤善。
<u>集方</u>　（以下六方出《方龍潭家秘》：）治小水自遺不禁。
用山茱萸肉三兩（炒），益智子一兩，人參、北五味各五錢，牡蠣（煅）三錢，懷熟地三兩，酒煮搗膏，丸梧桐子大，每早晚各服三錢，白湯下。
如內熱者，本方加川黃柏一兩。

治精滑不固。
用山茱萸肉三兩（炒），菟絲子、白朮、白芍藥、牛膝各二兩，龍骨、牡蠣（俱煅過）各一兩，懷熟地四兩，酒煮搗膏，前藥俱為細末，拌入熟地膏內，再加金櫻子熬膏，和為丸梧桐子大，每早晚各服三錢，白湯下。
治婦人月水不依期而來，或參前，或差後。
用山茱萸肉、當歸身各三兩，川芎八錢，白芍藥、懷生地、香附（童便炒）各二兩，黃芩、牡丹皮各八錢，丹參、川續斷各二兩五錢，白朮、白薇各一兩（俱酒炒），共為末，煉蜜丸，每服三錢，清晨白湯下。

治老人小水不節，或自遺不禁。
用山茱萸肉二兩，益智子一兩，人參、白朮各八錢，分作十劑，水煎服。
治男子陽道不興而不嗣，婦人陰器不振而不育。
用山茱萸肉、巴戟天、鹿茸、牛膝、白膠香、繭絲子、肉蓯蓉、車前子、枸杞子、懷熟地、沙苑蒺藜各三兩，牛膝一兩五錢，共為末，煉蜜丸梧子大，每早服十丸，白湯下。

如婦人服此，加香附（醋製）、益母草（酒浸蒸）各二兩。
治腰膝無力。
用山茱萸肉四兩，牛膝、杜仲、枸杞子、白朮、半夏曲、當歸、川芎、木瓜各二兩，真漢防己三兩（酒浸炒），川黃柏（鹽水炒）、蒼朮（米泔浸）各一兩五錢，共為末，煉蜜丸梧子大，每服三錢，清晨溫酒下。
一方加虎骨三兩火炙酒淬為末同用。

（《繆氏家抄》：）治腦骨痛，腦為髓之海，髓足則腦痛自除。
用山茱萸肉五兩，沙苑蒺藜、熟地黃各四兩，人參、麥門冬（去心）、牛膝、甘菊花各三兩。
熟地黃、麥門冬以人乳和酒同煮，搗爛成膏，余藥俱用酒拌炒，研為末，熟地黃、麥門冬膏再和煉蜜為丸，梧桐子大，每早晚各服三錢，白湯下。
<h3> - 金櫻子</h3>

味酸、澀，氣溫，無毒，氣薄味厚，陰中陽也，入足太陽、少陰、手陽明經。
韓氏曰：金櫻子，在處有之。
蘇氏曰：今南中、江浙州郡多有，惟以江西、劍南、嶺外者最勝，叢生郊野，山林尤多。
莖葉酷似薔薇而多刺，四、五月開花白色，夏秋結實，實亦有刺，形如橄欖，有嘴如石榴，生青熟黃，核似營實子而有白毛。

《宜州本草》誤為營實，今校之，與營實殊別也。
冬月採，日乾用，用水煎汁作膏，其質如蜜，甘酸可口，澀精甚效。
又釀酒飲，補腎養髓有功。
<u>金櫻子</u>　止脾泄下利，截虛嗽，澀精滑（《蜀本草》），禁老人睡後遺尿，乃大收斂之藥也（《日華子》）。

《十劑》（王景雲抄）云：澀可去脫，如脾虛滑泄不禁，非澀劑無以固之。
膀胱虛寒，則小便不禁，腎與膀胱為表裡，斂腎氣，則精滑止，而小便自遺亦可止。
因此藥氣味酸澀，入腎與膀胱、大腸三經，而收斂虛脫之氣，故能主諸病也。
但其氣味既酸且澀，如泄瀉由於虛脫者可用，由於火熱暴注，或有積滯者，不可用也；如小便不禁及精氣滑脫由於陽虛腎冷，命門不足者可用，由於陰虛內熱，邪火妄熾者，不可用也。

盧子由先生曰：經云澀可去脫，開腸洞泄，便溺遺失，精神溢瀉，以及血液妄行，寢汗不禁，皆脫也，倘澀因澀用，亦莫之敢攖。
前賢李氏曰：夫經絡隧道，以通利為和平，昧者取收澀之味以為養，此自作不善調攝也，若取縱欲而秘精，以為快樂，亦自速其禍也。
如果精氣不固而自遺自泄者，服之稍可。
<u>集方</u>　（孫真人方：）治精滑尿遺，並從痢不止。

霜後用竹夾子摘取金櫻子不拘多少，入木臼內搗爛，入鍋內水煎減半，濾出清汁，以渣再煎，仍濾出清汁，總和一處，緩火熬如餳糖，入淨瓷瓶內，每早服十餘茶匙，白湯調服。
又和雞豆粉為丸，名水陸丹，秘精益元甚妙。
<h3> - 金櫻花</h3>
（氣味與子同。

大氏方：）研爛，和鐵粉，再研勻，拔白髮塗之，即生黑者，亦可染須。
<h3> - 金櫻葉</h3>
（李氏方：）五月五日，同桑葉、苧葉採取，各等分，陰乾研末，敷刀傷，能止血合口，名軍中一捻金。
金櫻子丸：治精濁。

（精濁與便濁不同，便濁是便溺渾濁，即白濁也。
精濁是精隨溺而出，此精道滑也，因相火動心腎內虛，不能固守也。
用金櫻子、芡實、粉蓮花須、白茯苓、石蓮肉、熟地黃、枸杞子、當歸身、山楂肉各四兩，牡蠣（煅）、黃柏各二兩，俱用醋拌炒，磨為末，煉蜜丸捂子大，每早晚各服三錢，食前白湯下。
治人心有所慕而夢與人交而泄精者，謂之夢遺，系君心動而相火隨也。

用金櫻子三錢，生地黃、天門冬、麥門冬、黃柏、知母各二錢，茯神、酸棗仁、遠志、石菖蒲各一錢，甘草五分，燈心一團，水煎服。
治夢遺日久，氣下陷者，宜升提腎氣以歸原也。
用金櫻子、山茱萸、懷熟地、茯苓、石斛、萆薢、芡實、酸棗仁各四兩，黃柏、知母、升麻、藁本、川芎各一兩，龜板一斤，共煎汁熬膏，每早晚服。
治濕熱內盛而遺精者，無所思念而精遺，腰軟痠疼，口中時吐白痰也。

用金櫻子八兩（醋拌炒），白朮六兩，蒼朮四兩，苦參二兩（俱用米泔水浸，炒），牡蠣三兩（火煅），共為末，神麯糊為丸梧桐子大，每早服三錢，白湯下。
<h3> - 郁李</h3>
味甘、酸，氣平，無毒，性潤而降，陰也，入足太陰、手陽明、太陽經。
《別錄》曰：郁李，即棠棣，生高山川穀及丘陵上，今南北山野處處有之。

韓氏曰：樹高六七尺，花粉紅色，葉與枝幹並似李，惟子小若櫻桃，味甘酸澀而臭香也。
郭氏曰：按詩《小雅》云：棠棣之花，偏其反爾。
又棠棣之華，鄂不韡韡是也。
又一種赤郁李，葉如刺榆，其子正赤而小，五月始熟，關西、天水、隴西多有之。

蘇氏曰：今汴雒一種，枝莖作長條，花極繁密，而葉亦多，亦謂之郁李，不堪入藥也。
雷氏曰：修治，去外殼，再以湯浸去皮，取仁，陰乾，研如膏，打去油用。
<u>郁李仁</u>　利水消脹之藥也（甄權）。
按（王景明稿）前古《農皇經》治大腹水腫，面目四肢浮腫，利小便，通水道。

緣脾虛而濕熱客之，則小腸不利，水氣泛溢於大腹、四肢、面目，此藥性專下降，善導大小二腸燥閉，通利周身水氣，小便一利，則水氣浮腫，悉從之而解散矣。
如甄氏主腸中結氣，關格不通。
大氏之泄五臟中宿積冷膿，膀胱中留垢惡涎，腰胯中瘀穢停水等疾，為脹、為滿、為痠痛者，咸宜用之，亦推此意而擴充之也。
此藥宣行之性甚速，攻走之力獨專，乃治標救急之藥，如元虛津液不足者，慎勿輕用，如不得已，必不可去者，宜少與之，見效即止。

<u>集方</u>　（楊氏方：）治大腹腫滿，氣急不得臥。
用郁李仁半撮，搗爛，以大麥面一撮，水和蒸熟，和入郁李仁作餅吃，入口即大便通行，泄水而愈。
（張三丰方：）治老人小便不通。
用郁李仁一錢，搗爛放舌上，以白湯一口咽之，立刻大小俱通。

（林完川方：）治大腸氣結不通，或關格，或腫脹，或有冷膿、宿積、惡涎、停水等疾。
用郁李仁三錢，葶藶子一錢，共搗爛為丸，如梧桐子大，每早服八十丸，薑湯下。
（錢乙《直訣》：）治小兒襁褓中大小便不通，並有驚熱痰食結閉，欲得溏動者。
用大黃（酒浸，炒）、郁李仁（去皮）各一錢（俱研細），滑石（水飛過）二錢。

水發為丸如綠豆大，一歲一丸，白湯化下。
<h3> - 郁李根</h3>
（氣味同仁。）
宣結氣，破積聚，散風蟲牙痛，前古治齒斷腫，齲齒，堅齒。

《大氏方》入齒病諸方，屢用屢驗。
續補方：治腳氣暴發，紅腫脹痛，發熱惡寒，頭疼嘔吐，遍身骨節痛，狀似傷寒者。
用郁李仁一錢，前胡、紫蘇、葛根、防風、獨活、防己、蒼朮、木瓜、檳榔各二錢，加蔥頭三個，生薑二片，煎服。
表證退，腫痛不退者，加大黃一錢。

兩腿熱痛如火燎者，濕熱盛也，本方加黃柏、龜板、牛膝；皮膚作癢，加蟬退、牛蒡子；焮赤紅腫疼痛，手不可捫按者，風熱盛也，加薄荷、荊芥、秦艽、獨活、黃柏；大便不通者，加大黃，倍郁李仁。
不腫而痛，謂之乾腳氣，筋脈蜷縮攣痛，枯細也，宜潤燥養血。
用郁李仁八錢，當歸、白朮、川芎、牛膝、白芍藥、木瓜、黃柏、黃耆、枸杞子各四兩（俱用酒炒），生熟地黃、麥門冬各六兩（俱用酒煮，搗膏），共為丸梧子大，每早服五錢。
兩膝盡痛而腫大，腳脛漸枯細者，名鶴膝風也。

用郁李仁一兩，黃耆、白朮、當歸、枸杞子、生熟地黃各三兩，秦艽、鱉甲、松節、五加皮、川牛膝、杜仲、萆薢、防風、羌活各二兩（俱炒燥），虎脛骨一對，共入布囊內。
浸好酒中，淨瓷壇內，蒸半日，每日隨量飲。
<h3> - 女貞實</h3>
味苦、甘，氣平，無毒，氣薄味厚，陰中之陰，降也，入足少陰經。

《別錄》曰：女貞實，出武陵山谷，今諸處亦有。
《山海經》云：泰山多貞木是也。
李氏曰：木肌白膩，葉厚而柔，長者約四五寸，碧綠色，面深背淡，花極繁，多結子累累，滿樹而色褐，冬月採子，即蠟樹也，立夏前後取蠟蟲種子，置枝上，半月後其蟲化出，延引枝上，造成白蠟，民間大獲其利。
亦名冬青，其種與冬青實異，按冬青即凍青，葉微圓，子黑色，蟲不造蠟。

為別也。
世俗盡用冬青實，女貞實不復識，二物功用迥別，採擇者宜辨之。
<u>女貞實</u>　補腎養精之藥也（《本經》）。
《瀕湖方》（楊高士抄）云：主強陰精，健腰膝，明目精，久服鬚髮變白為黑。

此木凌冬不調，得天地清陰之氣最厚，故入腎養陰，生精益髓，屢服輒效。
前古謂安五臟，除百病，久服肥健，輕身不老，蓋腎本寒臟，因虛則熱而軟，此氣味俱陰，正入腎，除熱補精之要品，腎得補則五臟自安，精神自足，百病去而身肥健矣。
然氣味俱陰，堪補腎經之陰，去腎經之熱，如命門火衰，腎間陽氣虛而脾胃薄弱，飲食不增，腹病泄瀉者，又當禁用。
又觀繆氏云：變白家，當雜脾胃藥及椒紅溫補之類同施，不則恐有滑腸動腹之患，蓋可知矣。

盧不遠先生曰：形生本缺金水之精者，需此貞實堅固其形。
然餌服者亦須如女之貞，久而不變乃獲其益。
<u>集方</u>　（《陳月坡家秘》：）治陽火煎熬陰血虧損，或骨蒸內熱，煩渴引飲，或吐血衄血，常愈常發，或小便時濁，小水赤澀，或大便久燥，結閉不利，一切陰虛火勝之證。
用女貞實八兩（酒浸，曬乾，微炒），茯苓、山藥各四兩，牡丹皮、澤瀉各二兩，山茱萸肉三兩，俱炒燥，研為末，配入懷熟地八兩，酒煮搗膏，再加煉蜜為丸，如梧桐子大，每服三錢，早晚白湯下。

<h3> - 凍青子</h3>
（木皮同。）
味苦、微甘，無毒，陽中之陰，降也，入足厥陰經。
李氏曰：凍青，亦女貞實之別種也，南北諸山野及平澤俱有之，以葉微圓而子黑者為凍青，葉稍長而子赤者為女貞。

按《救荒本草》言：凍青樹高丈許，似枸骨子而極茂盛，葉似□子樹而小，微窄而頗圓，五月開細白花，結子如豆大，生青熟黑。
<u>凍青子</u>　去風虛皮膚痛癢之藥也（陳藏器）。
曝乾鹽酒浸一夜（桂汝薪稿），九蒸九曬，每日空心酒吞百粒，善消痔瘡。
與枸杞子各等分浸酒飲，大益老人。

葉搗汁灌誤中砒毒（蘇頌），吐出立解。
燒灰入胡粉，去面上瘢痕，並雀斑甚驗。
烏須明目丸：用女貞實一斤，槐角子八兩，何首烏二斤（切碎），桑葉（曬乾，揉碎），蒼朮各一斤，烏飯子二斤，六味總和蜜四兩，酒六壺，入藥浸三日，曬乾，再浸再曬，以酒幹上甑，蒸一日，再曬乾，微炒，磨為細末聽用；茯苓一斤（乳拌，曬乾，炒），牛膝、山茱萸肉、人參三味各十二兩，俱酒洗微炒，磨為細末聽用；懷生地、麥門冬（去心）各二斤，酒煮搗膏，和入前九味末子內，搗勻，再加煉蜜少許，再搗三百下，丸如梧桐子大，每早午晚各食前服一次，每次服三錢，白湯送下，如脾胃不實者去槐角子。
治思慮傷脾，憂愁損志，遇事多忘，或怔仲不寧，驚悸不寐，發熱盜汗，嗜臥少食。

用茯苓、酸棗仁、人參、白朮、黃耆、當歸。
<h3> - 枸骨刺</h3>
味苦，氣涼，無毒，氣味俱陰，入足厥陰、少陰經。
李氏曰：枸骨，多生江浙間，詩言「南山有枸」是也。

樹如女貞，又如□木，肌理甚白，葉長二三寸，青翠而厚硬，有五刺角，四時不調，五月開細白花，結實如女貞及菝葜子，九月熟時紅色，皮薄，味甘，核有四瓣。
來其木皮煎膏以黏鳥雀，謂之稿膠，取其木作盤盒器皿甚佳。
<u>枸骨刺</u>　去風濕，活血氣，利筋骨，健腰腳之藥也（孫思邈）。
繆氏（周志含抄）曰：蓋肝為風木之位，藏血之臟也，血虛則發熱，熱甚則生風，此劑苦寒能涼血清熱，故宜主之。

其活血氣，利筋骨，健腰膝者，腰為腎之腑，腎乃作強之宮也，腎虛則濕熱乘之，而筋骨不利，腰膝痿弱，味苦入腎，正遂其欲堅之性耳，風濕熱去而血氣利；筋骨強，腰膝自健矣。
如脾胃虛寒作泄，及陽虛陰痿者忌之。
<u>集方</u>　（《楊氏簡便方》：）治痰火久不愈。
用枸骨刺葉煮汁飲，極驗。

蓋痰火未有不因陰虛火炎，上爍乎肺，煎熬津液而成，此藥直入足少陰經，補養陰氣，則痰火自消，如釜底抽薪之意也，兼能散風毒惡瘡。
昔老妓患楊梅結毒二十年者，單服此藥，煮湯作茶飲一年，瘡愈而顏色轉，筋骨強健，皆假其清熱涼血之功耳。
（《陳氏家抄》：）治婦人血氣阻痛，及產後惡血、積血、血塊、兒枕諸血蓄聚證。
用枸骨、紅花、玄胡索各一兩，當歸、川芎、白芍各八錢，俱用酒拌炒，研為末，每服五錢，空心白湯調下。

治一切風濕腰腳不利。
用枸骨刺、枸杞子、五加皮、牛膝、木瓜、當歸各等分，浸酒飲。
<h3> - 南天燭</h3>
枝葉味苦、澀，子味、甘酸，氣俱涼，無毒，入手少陰、足少陰、足太陰經。

蘇氏曰：南天燭，生嵩山，今江東州郡及吳、楚、閩、廣諸山極多。
其枝葉是木而似草，凌冬不調，人家多植之庭除。
本極難長，初生是菘菜，十年後漸長成株，高三四尺，廬山有盈丈者，莖是蒴藋，枝節微紫，質極柔脆，易於摧折，葉似冬青而小，光澤圓厚，四季常青，其味少酸，七月開花，結子成穗，生青熟紫，得霜則赤如丹，酸美可食，詩話言即楊桐也。
寒食採其葉，漬水染米蒸飯，色青可愛，謂之烏飯。

<u>南天燭</u>　益氣添精，涼血養筋之藥也（孫思邈）。
《開寶方》（方吉人稿）益顏色，堅筋骨，止熱泄，益氣力，久服輕身延年，變白為黑，取莖葉搗爛取汁，浸粳米，九浸九蒸九曝，米粒緊小，黑如瑿珠，布袋藏，可適遠方，日進一合不飢。
其子味甘酸，功效尤勝，以酒浸、蒸曝，亦各九次，日服百粒，輕身卻老，真仙方也。
繆仲淳先生曰：發者，血之餘也，顏色者，血之華也，血熱則鬢髮早白，而顏色枯槁，脾弱則困倦嗜臥，而氣力不長，腎虛則筋骨軟疲，而行步不前，此藥入心涼血，入脾益氣，入肝養筋，入腎添髓，其云輕身長年，令人不飢非虛語矣。

凡變白之藥，多是氣味苦寒，有妨脾胃，惟南燭氣味和平，兼能益脾，為修真家所須。
<h3> - 五加皮</h3>
味辛、苦，氣溫，無毒，氣味俱厚，沉而陰也，入足少陰、厥陰經。
《別錄》曰：五加皮，生漢中及冤句。

蘇氏曰：今江淮、湖南州郡，及汴京北地亦有之。
宿根再發，春苗叢生，莖赤葉青，莖類藤葛，高六七八尺，或丈餘，枝葉交加，間有刺，舊名白刺，每葉五出，香如橄欖，或三出、五出者佳，三出者亦可用，惟四出者不堪用。
葉類薔蔽，邊有鋸齒，四月開白花，隨結青子，六月子轉黑色，得霜則紅紫。
十月採根，皮黃黑色，肉白色，內骨堅勁。

南產者根類枸杞木皮，闊厚輕脆，芳香可人，入藥造酒最良。
北產者類秦朮、櫱木，樹皮平直如板，其色白，無香氣，僅療風痛，余無所宜。
今吳中剝野椿皮，亦有香氣，偽充五加皮，柔紉無味，殊為垂失。
李氏曰：春月於舊枝上抽莖，山人採為蔬茹，正如枸杞，生南方堅地者如革類，生北方沙地者如木類也。

唐時惟取峽州者充貢。
<u>五加皮</u>　活血祛風，舒筋定疝，省四肢痹痿之藥也（甄權）。
故《大氏方》（方吉人稿）主四肢拘攣，腰脊疼痛，或痹風腳氣，腫痛難履，或小腹疝氣，睪丸挺脹，或男子陰痿囊濕，小便餘瀝，或女人血室不調，瘀留脹痛。
蓋此藥辛香溫散，專疏厥陰，凡下部一切風寒濕熱，結聚不散，如陰癢、陰疽、陰腫、陰痛、陰脂、陰挺，有關肝腎二經，濕滯血傷諸病，咸宜用之。

如下部無風寒濕邪而有火者，不宜用。
肝腎陰虛，血少火熾者，亦須忌之。
方龍潭先生曰：五加皮配羌獨活，能散風情濕；配四物湯，能活血調血；配牛膝、杜仲，能健力腰腎；配青皮、白芍藥，能瀉肝氣；配熟地黃、枸杞子，能補腎精。
又云：凡風病飲藥酒，多生痰火，惟五加皮一味，浸酒，日飲數杯，最有益人，凡釀酒用五加皮，與酒相宜，且色味俱美也。

<u>集方</u>　（以下八方俱出繆氏方：）治濕熱痿痹，腰以下不能行動者。
用五加皮、牛膝、木瓜、黃柏、麥門冬、生地黃、薏苡仁、虎脛骨、石斛、山藥各等分。
治腎虛寒濕客之，作腰痛者。
用五加皮、川續斷、山茱萸、巴戟天、補骨脂、牛膝、杜仲、肉桂各等分。

治風寒濕痹，及腳氣腫痛。
用五加皮、白鮮皮、石菖蒲、薏苡仁、白蒺藜、川羌獨活、白朮、蒼朮、萆薢、牛膝、木瓜各等分。
治小腹寒疝，睪丸挺脹。
用五加皮、小茴香、胡盧巴、白朮、青皮、肉桂、荔枝核、當歸、烏藥各等分。

治男子陰痿，小便餘瀝，囊濕作癢，或潰爛者。
用五加皮、益智子、赤石脂、車前子、小茴香、茯苓、巴戟天各等分。
治婦人血室不調，瘀留脹痛。
用五加皮、當歸、川芎、玄胡索、白芍藥、紅花、牡丹皮、桃仁泥各等分。

治下部濕瘡久不愈，兼治周身膿窠瘡。
用五加皮、薏苡仁、金銀花、石菖蒲、胡麻子、土茯苓、連翹、蒼朮、黃柏、黃耆、木瓜各等分。
（以上數方各等分者，臨證置方，或煎汁，或作丸，或早服、晚服，隨病取法也。）
治婦女陰中一切諸病，或瘡、疽、腫、痛、癢、脹、脂、挺八種。

只用五加皮一味，煎汁飲，並熏之洗之。
（《全小心鑑》：）治小兒三歲不能行。
用五加皮五錢，牛膝、木瓜、白朮各三錢，共為末，每服五分，米湯調，入酒二三滴和服。
<h3> - 枸杞子</h3>

味甘、微苦，氣寒，性潤，無毒，可升可降，陰中陽也，入足少陰、足厥陰經。
《別錄》曰：枸杞，生常山平澤，及諸丘陵限岸間。
蘇氏曰：春發苗如榴葉，狀軟薄，堪作茹食。
莖幹叢生，高三五尺。

李氏曰：古取常山為上，後世惟取陝西、甘州者稱絕品，今陝之蘭州、靈州及九原以西者並是大樹。
其葉厚根粗，七月作花紫色，隨結紅子，實形長如棗核，或圓如櫻桃，曝乾，緊小少核，色亦紅潤，甘美味如甜葡萄，可作果食，凌冬不落，二月葉發，五月再發，其實乃謝，七月葉又發，花即隨之，極易延蔓，根深者，一發三四尺，枝莖寸截，或分劈橫埋土中，旬日便發，易生如此。
冬採根，春採葉，夏採子，秋採莖，功用並同。
《農皇經》名概葉實根莖，後世始歧而二之，以根皮有清熱滋補之異，而略言莖葉，更以根去骨存皮，則又不可詳矣。

別有一種名枸棘相類，但實圓枝節間有刺，不堪用。
雷氏曰：修治，取子鮮明紅潤者，洗淨曝乾，臨用以醇酒拌，微炒，取莖葉根惟曝乾用。
<u>枸杞子</u>　潤肺生津，補腎添精之藥也（《日華子》）。
前古（楊小江稿）言生血氣，強陰陽，耐寒暑，堅筋骨，止消渴，去風濕周痹，有十全之功，故《甄氏方》治內損不足，精元失守，以致骨髓空虛，腰脊無力，血虧眼花，虛蒙昏澀。

又治骨間風痛，腎臟風癢，滋陰不致陰衰，興陽常使陽舉。
俗云枸杞善能治目，非治目也，能壯精益神，神滿精足，故治目有效。
又言治風非治風也，能補血生營，血足風滅，故治風有驗也。
世俗但知補氣必用參耆，補血必用歸地，補陽必用桂附，補陰必用知柏，降火必用芩連，散濕必用蒼樸，祛風必用羌獨，防風殊不知枸杞，感天令至陽之氣，而兼地之至陰之氣以生，四氣全備，五精具存，能使氣可充，血可補，陽可生，陰可長，火可降，風濕可去，有十全之妙用焉。

繆氏曰：雖為益陰除熱之上藥，但質性甘滑而潤，如脾胃有寒痰冷癖，時作泄瀉者勿入，如不得已，必須用者，當與苓、朮、骨脂諸實腸藥同用方穩。
前賢蘇氏曰：《淮南枕中記》載：西河女子服枸杞法：正月上寅日採苗，即修治，二月上卯日服之；三月上辰日採莖，即修治，四月上巳日服之；五月上午日採葉，即修治，六月上未日服之；七月上申日採花，即修治，八月上酉日服之；九月上戌日採子，即修治，十月上亥日服之；十一月上子日採根，即修治，十二月上丑日服之。
修治者以修煉須得法也，採苗、莖、葉、花、子、根，俱即用酒拌蒸，一晝夜曬乾，或作丸服，或浸酒飲。
以丸行陽，須早晨服三百丸，白湯下；以酒行陰，須黃昏臨睡時飲之，此即修治法也。

又一方：不拘時日採苗、莖、葉、花、子、根，隨時收取，隨時曝乾，總藏布袋內，掛檐下有風日無雨露處，俟苗、莖、葉、花、子、根俱齊，共搗碎，以好酒拌蒸一晝夜，曬乾，研為末，或煉蜜丸服，或浸酒服，兩用隨便。
又按《周浩然日鈔》云：宋徽宗時順州築城，得枸杞根於土中，其形如□狀，馳獻闕下，乃仙家所謂千歲枸杞，其根如犬者也，據此說則枸杞之滋益，不獨在子，而根亦不止於退熱而已。
又按李氏言：苗、莖、葉、花、子、根，氣味有殊，而主治未必無別，蓋其苗乃天精，苦甘而涼，上焦心肺客熱者宜之。
根乃地骨，甘淡而寒，下焦肝腎虛熱者宜之，此皆三焦氣分之藥，所謂熱淫於內，瀉以甘寒也。

至於子則甘平而潤，性滋而補，不但退熱，更能補腎生精，益氣潤肺，此乃平補之藥，所謂精不足者，補之以味也。
分而用之，則各有所主，兼而用之，則一舉兩得，善業者當自審而行之。
<u>集方</u>　（陸象山方：）治老幼及少年男婦血氣不足，精神短乏。
用枸杞子一斤，酒浸半月，石臼內搗如泥，配當歸、白朮各四兩，茯苓二兩，人參一兩，俱微炒燥，研為末，和入枸杞膏內，煉蜜少許，搗為丸梧子大，每早服五錢，白湯下。

如脾胃虛寒，多滑瀉者，本方加補骨脂三兩，木香、肉桂各一兩；如肝腎陰虛，多夜熱煩渴者，本方加龜膠、生地、知母各三兩；如老人腸枯血燥，難大便者，本方加肉蓯蓉，搗膏六兩。
（《陳氏家抄》：）治筋骨血氣虛羸，腰膝乏力。
用枸杞子每早晨干嚼一兩，或用溫酒吞送亦可。
（《千金方》：）治虛勞苦渴不止。

用枸杞子八兩（酒拌微炒），地骨皮十兩（微炒），共研為末，麥門冬（去心）、熟地黃各四兩，酒煮搗膏，和前藥共為丸梧子大，每早晚各服四錢，白湯下。
（《聖惠方》：）治痹證屬風濕。
用枸杞子一斤，真漢防己四兩（俱用酒拌炒），真羌獨活一兩，川牛膝、木瓜各五錢，俱微炒，研為末，煉蜜丸梧子大，每早服三錢，白湯下。
（李東垣方：）治內損不足，精神失守，以致骨髓空虛，腰脊無力，或血虧眼暈，虛蒙昏澀。

用枸杞子一斤（酒拌濕一晝夜），懷熟地八兩（酒煮），俱放石臼內搗爛，配茯苓、白木、山藥、沙參各二兩，人參、北五味子各一兩，龜膠、蛤粉（炒）三兩，俱研為末，共搗為丸如梧子大，每早晚各服四錢，白湯下。
（《朱心恆手集》：）治骨間風病。
用枸杞子四兩，防風、秦艽、羌活、獨活、海桐皮、白朮、當歸、枸骨刺各二兩，桂枝五錢（俱炒燥），虎骨三兩（火炙酒淬，搗碎），共為末，煉蜜丸梧子大，每早晚服三錢，白湯下。
（方龍潭：）治腎臟風癢，血風皮注，黃水浸淫，腿足瘡癬，延蔓不已。

用枸杞子四兩，白鮮皮、金銀花、當歸、生地、蒼木、紅花、真漢防己、木瓜、牛膝各二兩，分作十五劑，水煎服。
（《經驗方》：）治眼目昏澀，淚出眵脹，常愈常發。
用枸杞子四兩，甘菊花二兩，密蒙花三兩，當歸一兩，川芎八錢，俱酒拌炒，研為末，用熟羊肝十個，搗爛為丸，如梧子大，每早服五錢，白湯下。
（《經驗方》：）治一切風氣、風痹、鳳痛、風瘡、風癬諸證。

用枸杞子一斤，天麻、川芎、防風、當歸、黃耆、白芍藥、海桐皮、膽南星、川羌活、白朮各四兩（俱酒炒），殭蠶三兩（醋炒），白附子二兩（童便拌炒），共研為末，煉蜜丸梧子大，每早晚各服三錢，白湯下。
（《瑞竹堂》：）治腎經虛損，眼目昏花，或云翳遮睛。
用枸杞子一斤（好酒浸透，曬乾，炒）川椒、小茴香、芝麻、川楝肉各一兩，白朮、茯苓各二兩（俱炒燥），共研為末，懷熟地四兩，酒煮搗膏，拌入藥末內，和勻，再加煉蜜丸梧子大，早晚各服五錢，俱用白湯下。
（《山西車經歷傳》：）治血虛變生一切風證。

每日早晚只取枸杞子一兩，煎湯飲，井食其渣，服二兩痊愈。
（《外科全書》：）治一切癰疽惡毒，潰爛不已，及瘰癧結核，馬刀肉癭，延結不休，或風毒流注，上愈下發，左消右起，延串不止，或便毒魚口，楊梅破爛，日久不合。
只用枸杞子一味，每早晚一兩，干嚼，以川萆薢五錢，煎湯傳送，服百日痊愈。
<u>續補集方</u>　（《千金方》：）治腎虛腰痛。

用枸杞子、地骨皮各一斤，川杜仲、川萆薢各十兩，俱曬燥，微炒，以好酒三斗，淨壇內浸之，煮一日，濾出渣，早晚隨量飲之。
（《攝生方》：）治疰夏虛病。
每日用枸杞子一兩，北五味子三錢，俱研細，入淨瓷壺內，白滾湯泡，代茶飲，一月即輕健。
（繆氏方：）治虛勞內熱，時發寒熱，並肺熱咳嗽之因陰虛者。

用枸杞子一斤，懷熟地、麥門冬、天門冬、地骨皮、青蒿、百部、玉竹各八兩，北五味一兩，鱉甲（滾湯泡去垢膩）、枇杷葉（刷去毛淨）各十二兩，清水煎汁三次，去渣淨，將三次汁總和，入砂鍋內慢火熬成膏，量膏汁多少，加煉蜜減半和入，再略熬數十滾，入淨瓷瓶內收之，早晚服數匙，白湯調下。
<h3> - 地骨皮</h3>
味甘、淡，氣大寒，性沉，無毒，入手足少陰、足厥陰經。
（雷氏曰：地骨皮，即枸杞之根，掘取以清流水洗淨，刷去土，去心用。）

<u>地骨皮</u>　益陰涼血之藥也（《日華子》）。
甘寒純陰（金山臺稿），主瀉腎熱，去胞中之伏火，治虛勞，止有汗之骨蒸。
《陳氏方》又治吐血、衄血、腸風便血、淋血諸疾，總不外滋陰涼血，去肝腎虛熱之意，如虛勞火勝而脾胃薄弱，食少泄瀉者宜減之。
王紹隆先生曰：骨中火熱為眚，煎耗真陰，以地中之骨皮，甘寒清潤，不泥不滯，非地黃、麥門冬同流。

盧子由先生曰：其味甘，得土令之正，其氣寒，得寒水之化，故主夏氣病臟之邪致骨蒸煩熱也。
<u>集方</u>　（《婦人良方》：）治男婦骨蒸夜熱，不論有汗無汗。
用地骨皮五兩，當歸身一兩二錢，川芎六錢，牡丹皮、白芍藥各二兩，懷生地三兩，分作十劑，水煎服。
（以下三方出丹溪方：）治吐血衄血不止。

用地骨皮三兩，懷生地一兩八錢，白芍藥一兩五錢，壯丹皮九錢，甘草六錢，分作三劑，水煎服。
治腸風便血。
用地骨皮、牡丹皮、蒼朮（米泔水浸）各一兩，分作四劑，水煎服。
治男婦血淋不止。

用地骨皮，白芍藥、車前子、懷生地各三錢，甘草一錢，水煎服。
（《蘭夢秘方》：）治口舌糜爛，水穀難下。
以地骨皮、柴胡各三錢，水煎服。
（滋陰清化丸：）清痰火，滋化源，養肺腎。

用地骨皮、枸杞子、白茯苓、山藥、知母、黃柏、白芍藥、薏苡仁、沙參各二兩，北五味一兩，俱用鹽水拌炒，研為末；天門冬、麥門冬、熟地黃各四兩，俱用酒煮搗膏，煉蜜共和為丸，如梧桐子大，每早晚各食前服三錢，白湯下。
元虛者加人參一兩。
（清心蓮子飲：）治思慮憂愁抑鬱，心中煩躁，以致小便赤濁，或成砂石血膏淋證，或夜夢遺精，淋瀝澀痛，或黃赤白濁，色如米泔，或酒色過度，上盛下虛，心火炎上，口苦咽乾，漸成消渴。
用地骨皮、石蓮子、車前子、生地黃、茯苓、黃耆、麥門冬、黃芩、知母、黃柏各二錢，人參、白芍各一錢，水煎服。

<h3> - 牡荊實</h3>
味苦，氣溫，無毒，可升可降，陽也，入足陽明、厥陰經。
蘇氏曰：牡荊實，生眉州、蜀州及汴京、南陽、冤句或平壽、都鄉高岸上，及四野處處皆有，即黃荊也，古者刑杖用荊，故字從刑，荊楚之地獨多，因此地名荊也。
山人多有樵採為薪，年久未經樵採者，其樹大如碗。

其木心方，其枝對生而不作蔓，一技五葉或七葉，葉如榆，長而尖，有鋸齒，五月開花成穗紅紫色，其子大如胡荽子，而有白膜裹之。
李氏曰：荊有青、赤二種，青者為荊，赤者為□，嫩條皆可作莒□，古者貧婦以荊為釵，即此二木也。
又按《廣州記》云：荊有三種，金荊可作枕，紫荊可作床，白荊可作履，與他處牡荊、蔓荊異。
又《杜氏拾遺錄》云：南海山中多金荊，大者廣十圍，盤屈稜突，紋如美錦，色如真金，工人採用，貴如沉檀，此又荊之別類也。

<u>牡荊實</u>　散寒邪，下逆氣之藥也（李時珍）。
《別錄》（王火生稿）方止咳逆下結氣，止心胃卒痛，消腳氣腫疼，散小腸疝氣，除骨間寒熱如瘧諸證，此藥善走陽明、厥陰寒濕之疾，用之立時解散，誠輔正驅散之劑也。
如咳逆由於氣虛，胃痛由於鬱火，腳氣由於脾弱不運，諸證不因寒濕外邪者俱忌之。
<u>集方</u>　（譚埜翁方：）治咳逆結氣，不能升降，因有寒鬱者。

用牡荊實三錢，紫蘇子二錢（俱研細），生薑三片，水煎服。
（朱氏方：）治心胃卒痛。
用牡荊實三錢，微研細，白湯吞服。
（《別錄》方：）治腳氣腫痛而脹。

用牡荊實五錢，牛膝、木瓜、川獨活各二錢，水煎服。
（李瀕湖方：）治小腸疝氣作痛。
用牡荊實五錢，小茴香（炒）、荔枝核（火炙焦，酒淬）各三錢，共為細末，白湯調服三錢。
（《別錄》方：）治骨間寒熱如瘧。

用牡荊實一兩（微炒，研），真銀柴胡、半夏曲、黃芩各六錢，甘草二錢，分作四劑，水煎服。
<h3> - 牡荊莖葉</h3>
（崔元亮方：）治腰腳風濕痛。
用牡荊莖葉十數斤，煎湯淋洗腿足自愈。

又方：用牡荊莖葉曬乾，壇內燒煙，熏湧泉穴及痛處，使汗出即愈。
（譚埜翁方：）治毒蛇咬傷，滿身紅腫發泡。
用黃荊嫩葉搗汁，塗傷處，並將渣敷傷處即消。
<h3> - 荊瀝</h3>

味甘，氣平，無毒，可升可降，入手少陰、太陰、足陽明、厥陰經。
李氏曰：取荊瀝法：用新採牡荊莖，截長一尺五寸，兩頭架磚，中間用炭火燒炙，兩頭以碗承取，滴下瀝汁，每瀝汁一杯，加薑汁三匙，以湯頓熱服。
又法：以牡荊莖，截一尺長，束入瓶中，再以一瓶合住，兩瓶對口處，以綿紙糊封，再以好滋泥搪固，埋糠火中煨燒，其瀝汁入下瓶中更妙。
<u>荊瀝</u>　活痰利氣之藥也（李時珍）。

善洽中風昏危（王嘉生稿），痰迷氣閉，語言不出，目睛不活，或痰厥頭痛，頭風旋暈，或小兒風癇痰搐，急慢驚風諸證，此藥專除風熱，導痰涎，開經絡，行血氣，稱仙劑也。
須元氣充足能食者，宜加之，如中氣虛而食少，大便不結者，宜少之。
<u>集方</u>　（閩醫韓仲白：）治中風昏危，痰迷氣閉，語言不出，目睛不活。
用荊瀝一盞，和生薑汁五六匙，調勻，用半夏三錢，南星二錢，木香一錢，當歸、白朮各一錢五分，甘草五分，水二碗，煎七分，乘熱和荊瀝，徐徐服。

（閩醫韓仲白：）治痰厥頭痛，頭風旋暈。
用荊瀝一盞，和生薑汁五六匙，調勻，用半夏、天麻各三錢，膽星、白芥子各二錢，茯苓、陳皮各一錢，黃芩一錢二分，水二碗，煎七分，乘熱和入荊瀝，徐徐服。
（閩醫韓仲白：）治小兒風癇痰搐，及急驚慢驚諸證。
用荊瀝半盞，和生薑汁三四匙，用半夏、天麻各一錢五分，陳皮七分，茯苓一錢，甘草五分，蟬蛻、殭蠶三錢，水碗半，煎五分，乘熱和荊瀝，徐徐服。

<h3> - 蔓荊實</h3>
味苦，氣溫，無毒，氣味清薄，浮而升，陽也，入足太陽、陽明、厥陰經。
蘇氏曰：蔓荊子，出汴京及秦隴、明越州郡，今江南、閩、浙亦有。
多生近水處，苗莖蔓延，長丈許，莖中心方，對節生枝，枝小弱如蔓，故名。

春時舊枝發小葉，類小棟，五月葉大如杏葉。
六月作穗，便出青萼，將開則黃，開時花色紅，中雜白，九月結實，有黑斑，大如梧子，極輕虛，實上近蒂處有白膜蓋之。
冬月葉調，莖能耐寒，次年復發。
修治：去蒂下白膜，曬乾用。

<u>蔓荊子</u>　主頭面諸風疾之藥也（孫思邈）。
前古（梅青子稿）主通利九竅，活利關節，明目，堅齒，祛除風寒風熱之邪，其辛溫輕散，浮而上行，故所主頭面虛風諸證，推其通九竅，利關節而言，故後世治濕痹拘攣，寒疝腳氣，入湯散中，屢用奏效。
又不拘於頭面上部也，凡頭目風痛，不由風寒之邪，而由於血虛有火者，勿用也；痿痹拘攣，不由風濕之邪，而由於陽虛血涸筋衰者，勿用也；寒疝腳氣，不由陰濕外感，而由於肝脾羸敗者，亦勿用也。
繆仲醇先生曰：邪去則九竅通明，痹散則關節活利。

<u>集方</u>　（陳秋水方：）治頭面諸風疾。
用蔓荊子五錢，枸杞子、白附子、甘菊花、玉竹、防風各二錢（俱酒拌炒），甘草八分，水煎服。
（駱仁我方：）治九竅不通，目昏耳閉，鼻癃，口舌蹇澀，二便不通。
用蔓荊子三錢（研），川芎、北細辛、辛夷各一錢，茯苓、白朮各二錢，車前子、牛膝、萆薢各二錢五分，生薑三片，水煎徐徐服。

（蔣都聞傳：）治關節不利，周身強痛。
用蔓荊子三錢，川羌活、當歸身、紅花、牛膝、木瓜各二錢，川芎、黃柏、木通各一錢五分，水煎服。
（《杭州萬太守傳》：）治風寒侵目，腫痛出淚，澀脹羞明。
用蔓荊子三錢，荊芥、白蒺藜各二錢，柴胡、防風各一錢，甘草五分，水煎服。

（《聖惠方》：）治齒牙攻痛，動搖不堅，因風、因火、因寒濕者。
用蔓荊子三兩，川芎、白芷各五錢，北細辛、辛夷各一錢五分，俱炒，研為末，每早以手指蘸末藥擦齒，絕妙。
（以下三方《魯當垣傳》：）治濕痹拘攣疼痛。
用蔓荊子四兩（酒拌炒），枸杞子、川萆薢、當歸、白朮、蒼朮、紅花、牛膝、秦艽、杜仲、川羌活、川黃柏各二兩，俱醋拌炒，共為末，每早午晚各食前服一錢一分，白湯調下。

治寒疝鑽痛。
用蔓荊子一兩，乾薑、小茴香各五錢，吳茱萸三錢，木香一錢，甘草五分，服後不愈，倘加冷汗、呃逆、吐蛔蟲者，本方加製附子四錢，人參、白朮各五錢，水四大碗，煎一碗，冷服。
治腳氣重痛難履。
用蔓荊子三錢，牛膝、木瓜、青皮、陳皮、烏藥、半夏、川獨活、秦艽、藁本、黃柏各二錢，水三碗，煎八分服。

（繆氏方：）治偏頭風痛，目將損者。
用蔓荊子一兩，甘菊花、白蒺藜（去刺）、土茯苓、黃芩、荊芥、芽茶、川芎、羌活、黑豆各五錢，俱酒拌炒，研為末，每早午晚各食後服一錢五分，白湯調下。
（《範氏得效方》：）治乳癰初起可消，用蔓荊子一兩二錢，炒，研為末，酒水各一碗，煎一碗，半飽服，渣敷患上。
<h3> - 紫荊</h3>

味苦，氣平，無毒，入足厥陰經血分。
蘇氏曰：紫荊，處處有之。
寇氏曰：木似黃荊，葉小無椏，春開紫色花，甚細碎，聯結作朵，花不附枝，生無常處，或生於木身之上，或生於縱曲兩叉之間，花罷葉出，光簇微圓，人家園圃庭院多植之，即田氏之紫荊也。
結子至秋熟而紫圓如小珠，取皮入藥，以川中厚而紫色，味苦如膽者為勝。

<u>紫荊木皮</u>　破宿血，活新血（《日華子》），解癰腫，散蠱毒（陳藏器）之藥也。
《開寶》方（江魯陶抄）治婦人血氣刺痛，經水凝澀，凡一切血分不和之疾，如瘀血為病，作癥瘕痞積，或蠱毒、淋閉諸證，咸宜用之。
然苦能泄結，寒能解熱，紫色能入營分，故前人入外科諸方，外敷內服，屢奏功效，除癰毒方藥外，他用甚鮮。
<u>集方</u>　治一切癰疽發背初生。

單用紫荊皮為末，薑汁酒調箍住，自然撮小，並內服之，乃救貧之良劑也。
（《朱氏補遺方》：）治婦人血氣諸病。
用紫荊皮為末，紅曲研細，醋煎滾，打糊為丸，如梧子大，每早晚各服五丸，白湯下。
（林氏方：）治血蠱不散。

用紫荊皮為末，每早未食時服二錢，白湯下。
（林氏方：）治五淋閉證。
用紫荊皮煎湯，每早飲一碗。
（《直指方》：）治鶴膝風攣。

用紫荊皮三錢，好酒煎服，日二次。
（《熊氏補遺方》：）治產後諸淋。
用紫荊皮五錢，酒水各一碗，煎服。
<h3> - 木槿花</h3>

（葉皮根同。）
味甘，氣平，性滑，無毒。
寇氏曰：木槿花，南北隨處即有之，可種可扦。
其木如李，其葉末尖而有椏齒，五月開花，其花小而豔，或白或粉紅，有單葉乾葉者，故《月令》云：仲夏之月，木槿滎是也，結實輕虛，大如指頭，秋深自裂，其子如榆莢、馬兜鈴之仁同形。

種之易生，其嫩葉可作茹食，又可作茗。
搗汁洗諸物去垢膩，南方婦女以此洗髮，去垢且變色黑。
今瘍醫用皮，治瘡癬，多取川中來者，厚而色紅，他處不及也。
<u>木槿</u>　潤燥活血，去痢逐積，消癬疥之藥也（李時珍）。

其花葉性滑而利（朱振斯稿），善治赤白積痢，乾澀不通，下墜欲解而不解，搗汁和生白酒溫飲，即止。
其根皮性韌而澀，善治疥癬蟲蝕諸瘡，腫痛且癢，腫痛者酒調敷之，瘙癢者米醋磨汁搽之即愈。
又花葉搗爛，敷消癰毒暑癤，取其滑利而散也。
又根皮止赤白帶下，取其韌澀而收固也。

分而論之，花葉苦寒，能除諸熱，滑利能導積滯；根皮韌澀，能止帶下，能化蟲癬瘡痍也，惟取川中所產肉，厚色紅者良。
（金臺和尚傳：）治五種淋證。
氣淋者，小便澀閉，常有餘瀝也；沙淋者，莖中痛，努力而出，如沙石也；血淋者，尿中帶血，莖中抽痛也；膏淋者，尿出如膏糊白漿也；勞淋者，勞倦即發，尿出而欲通不通，澀且脹痛也。
五淋總屬膀胱有熱，清氣不化而然。

用槿樹花葉搗汁一盞，配茯苓、黃芩、山梔、澤瀉、木通、甘草、黃連各一錢，白果肉三十個，水煎，臨服加槿樹花葉汁。
氣淋，本方加燈心；沙淋，加海金沙；血淋，加生地；膏淋，加白朮；勞淋，加入參、麥門冬、黃耆，以上五淋，加味俱各二錢。
<h3> - 木芙蓉花葉</h3>
味辛，氣平，無毒。

李氏曰：木芙蓉，南北處處有之，插條即活。
其干叢生如荊，高者丈許，或六七尺，其葉大如桐，有五尖及七尖者，冬調夏茂，秋半始作花，花類牡丹、芍藥，有紅者、白者、千頁者、單頁者，最耐寒而不落，不結子，花朝開，其色白，薄暮稍紅，次日又深紅矣。
花葉俱霜後採，陰於，入藥用。
<u>木芙蓉花葉</u>　清肺涼血，散熱解毒之藥也（李時珍）。

《丹溪方》（須四可抄）治一切大小癰疽腫毒惡瘡，不拘未成已成，未破已破。
並用木芙蓉，或葉或花，或皮或根，或生搗，或乾研，加赤小豆，水浸搗爛和入，以蜜調塗於腫處四圍，中間留孔，如干即以薑汁潤之，初起者搽上即覺清涼，痛止腫消，已成者，即膿聚毒出，已破者，即膿出易斂，妙不可言。
又《韋氏方》治久咳不已，以花葉為末，蘸百合食之，屢效。
赤眼腫痛，以花葉水搗，貼太陽穴立止。

李瀕湖先生曰：此藥味辛，性滑，氣平，不寒不熱，質力涎黏，敷貼癰疽腫毒之功，殊有神效，即不全愈，亦減毒勢十之五，司瘍醫者，當早備，臨病應用可也。
<h3> - 蠟梅</h3>
味辛，氣溫，無毒。
李氏曰：蠟梅，色似蜜蠟，雖臘月開，故字從蠟。

樹小，長者不滿丈，叢枝尖葉。
凡三種：以子種，不經接者，開小花，尖瓣而香淡，名狗蠅梅；經接而花大，開時含口者，名馨口梅；花密而香濃，色深黃如紫檀者，名檀香梅，最佳。
三種俱結實如垂鈴，尖長近寸，內子下地，亦能生，其樹皮及枝條浸水磨墨，洗字有光彩。
<u>蠟梅花葉</u>　搗爛敷貼瘧痞，極神。

（出虞氏方。）
<h3> - 密蒙花</h3>
味甘，氣平，無毒，入足厥陰經。
蘇氏曰：密蒙花，出蜀中州郡。

樹高丈餘，葉似冬青，但柔而不光，潔而淺綠，背有白毛，其花細碎，數十房成一朵，蘩密蒙茸如簇錦，故名，利州甚多。
冬蕊春開，三月採花，日乾用。
形與芫花相似，但芫花狹小，而密蒙花差大為異，用者宜細辨之。
<u>密蒙花</u>　養目血，去目風，解目熱之藥也（《開寶》）。

《王氏方》（陳五占抄）言專入肝經，治眼目諸病，不拘久暴，或風熱暴感而目赤腫痛，眵障淚流，或血氣久虛而睛失所養，昏蒙不見，或青盲膚翳，或畏日羞明，或小兒麩痘成翳，疳氣攻眼，浸淫濕爛諸證，密蒙花統能治之，蓋肝開竅於目，肝氣調和，目無病矣。
此藥治目之外，並無他用。
王紹隆先生曰：此藥蘩密蒙茸，巧如簇錦，此象形命名也。
又《說文》云：瞳矇曰蒙，有目無眸也。

此藥善治眼病，眵淚翳障，以及青盲，此又以功用為名也。
<u>集方</u>　治風熱濕熱，眼赤腫痛。
用密蒙花三錢，甘菊花、荊芥穗、龍膽草、川黃連、防風、白芷各一錢，甘草六分，水煎服。
治肝腎氣血兩虛，眼目昏暗，矇昧不明。

用密蒙花、0枸杞子各四兩，甘菊花、穀精草各二兩，懷熟地、山茱萸各三兩，明天麻、白茯苓、當歸各二兩五錢，沙苑蒺藜、葳蕤各五兩，俱用酒洗炒，共為末，用羊肝三十個，先將羊膽汁拌藥末，隨用羊肝搗爛成膏，和入藥內，如干，量加煉蜜少許，搗二千下，為丸梧子大，每早晚各服三錢，白湯下。
治眼目青盲翳障。
用密蒙花三錢，木賊草、白蒺藜各一錢，決明子、穀精草各二錢，水煎服。
治目畏日羞明。

用密蒙花三錢，生地黃、黃芩各二錢，水煎服。
治目胞濕爛，浸淫多淚。
用密蒙花三錢，白朮二錢，葳蕤五錢，水煎服。
治小兒痘後餘毒不散，攻眼。

用密蒙花一錢，黑豆、綠豆、赤小豆各四十九粒，水煎服。
治小兒疳積，攻眼不明，目將瞎者。
用密蒙花一兩，使君子肉三錢，白蕪荑五錢，胡黃連二錢，蘆薈一錢，共為末，餳糖為丸，如雞豆大，每早晚各服一丸，白湯化下。
治一切目病，因積視、久視，專睛著視，有勞目睛，以致昏脹腫痛不明者。

用密蒙花五錢，甘菊花二錢，麥門冬（去心）八錢，當歸身一錢五分，玉竹四錢，水煎服。
（以上數方出江西楊剛宇《經驗手集》。）
<h3> - 山茶</h3>
味苦、澀，氣平，無毒。

李氏曰：山茶，產南方。
樹生高者丈許，枝幹交加，葉面深綠色，背淡，其形中闊頭尖，厚硬有稜，初芽色味類茗，故得茶名。
秋終作蕊黃色，冬盡開花紅瓣。
又《格古論》云：花有數種，寶珠者，花簇如珠，最勝。

又海榴茶花蒂青，石榴茶花中有碎心，躑躅茶花色如杜鵑，宮粉茶花、串珠茶花皆粉紅色。
又一種一捻紅、千葉紅、千葉白等名，不可勝數，葉各小異，或云亦有黃色者。
又《虞衡志》云：廣中有南山茶花，大倍中州，色微淡，葉薄有毛，結實如□，中有數核，如肥皂核大。
又有取嫩芽炸熟，水淘可食救荒，炒燥亦可作茗。

<u>山茶花</u>　涼血止血之藥也（《日華子》）。
《丹溪方》（皮正東抄）治吐血、衄血、腸風下血，凡血因熱而動者，並用紅山茶花三兩，鮮者搗爛，生薑湯調服。
如無新鮮，以乾者為末，每早晚各服二錢，白湯調下。
<h3> - 柞木</h3>

味苦，氣寒，無毒。
李氏曰：柞木，南北東西在處山中有之。
高丈餘，葉小而有細齒，光滑而韌，其木及葉丫皆有針刺，終冬不調。
五月開白色花，細碎不結子，其木心亦白色。

陳氏曰：柞木生南方居多，今之作梳者是也。
此木堅硬，可為斧擊柄。
又橡櫟之木，亦名柞木，非此木也。
<u>柞木</u>　活血利竅，治難產，解癰毒之藥也（李時珍）。

其性專於下達（門國士稿）。
《陳氏方》以此木煎汁，治黃疸病者，何也？蓋黃疸，因濕熱鬱於腸胃而發，此藥味苦氣寒，苦能利濕，寒能除熱，兼得下走利竅之性，則濕熱皆從小便出，而黃自退矣，故《瀕湖方》催生產，解癰疽腫毒之用，亦不外此意云。
<u>集方</u>　（張不愚方：）治婦人難產，不枸橫生倒養及胎死腹中，用此屢效。
用大柞木枝一尺（洗淨），大甘草五寸，俱寸折，以新汲水四升，同入大砂鍋內，以紙三重緊封，文武火煎至一升，待腰腹重痛，欲坐草時，溫飲一小盞，便覺下路開豁，如渴再飲一盞至三四盞，下重便生，更無諸苦，切不可坐草太早，及穩婆亂為也。

（《普濟方》：）治諸般癰腫發背。
用柞木葉、乾荷葉中心蒂、干萱草根、甘草節、地榆各四兩，細銼，每用五錢，水二碗，煎一碗，早晚各一服，未成者，其毒自漸消散，已成者，其膿血自漸干收也。
<h2><span class="orange">卷之十一</span></h2>
<h2><span class="brown">木部　寓木類</span></h2>
<h3> - 茯苓</h3>
味甘、淡，氣平，無毒。
氣味俱薄，浮而升，陽也。
入手少陰，太陰、太陽、陽明、足少陰、太陰、太陽、陽明八經。

《別錄》曰：茯苓生大山山谷及華山、嵩山、郁州、雍州諸處古松根下。
李氏曰：《龜策傳》作伏靈，蓋松之神靈之氣伏結而成，故謂之伏靈、伏神也。
又曰：下有伏靈，則松頂盤結如蓋，時有彤絲上薈。
非新雨初霽，澄徹無風，不易現也。

陶氏曰：此即古松靈氣，淪結成形。
如得氣之全者，離其本體，故不抱根；如得氣之微者，止能附結本報，故中心抱木。
小者如拳，大者如斗。
外皮皺黑，內質堅白，形如鳥、獸、龜、鱉者良。

虛軟而色赤者，不堪用。
蘇氏曰：又一種即百年大松為人斬伐，枯折搓枿，雖枝葉不復上生，而精英之氣，亦論結成形，謂之茯苓撥。
即於四面丈餘地內，以鐵錐刺地，有則錐固不可拔；無則作聲如甕者，謂之茯苓窠，中有白色蒙翳，蒸潤其間，如蛛網然，尚屬鬆氣將結成形者也。
亦可人力為之：就斫伐松樹，根則聽其自腐，取新苓之有白根者，名曰茯苓纜，截作寸許長，排種根旁，久之髮香如馬勃，則茯苓生矣。

今浙江溫州、處州等處山農以此法排種，四五年即育成。
修治：去皮，切片或搗末，水淘去浮末赤筋用。
<u>茯苓</u>　利水健脾（李東垣），定志鎮驚（《日華子》），清氣化痰，分理水穀之藥也（李時珍）。
此得松木餘氣而生（伍少山稿），甘淡和平，甘能實脾，淡能利竅，溫而不寒，利而不燥，補而不滯，解結熱，散結氣，而又無消伐之虞。

至清至潔、至和至美之上珍也。
凡五味之用，各有所偏，（酸味束而敗斂；苦味直行而泄；甘味上行而發：辛味橫行而散；鹹味湧上，復能潤下。）
惟甘淡之味，最得中和之用。
故農皇治胸脅逆氣，憂恚驚邪（此肝氣不和也）恐悸，心下結痛，（此心氣不和也）寒熱煩滿，（此脾氣不和也）咳逆口焦，（此肺氣不和也）舌乾，小便不利，（此腎氣不和也。

五氣不和，為病甚眾）用此甘淡平和之劑，五氣咸和，諸病自己矣。
若李氏方之治腹脹肢腫、肉浮如泥，朱氏方之治夢寐驚恐、神魂不寧，張氏方之治肺痿肺癰、咳嗽膿血，甄氏方之治膀胱濕熱、水道不行，成氏方之治五痢五泄、（餐泄溏泄鶩泄濡泄滑泄）大腸不實，此又後世諸醫備詳古人未發之旨也。
而明初戴氏《直捐方》云：茯苓甘淡純陽，緩脾逐水，導氣生津，平火止泄。
此數字盡其用矣。

善治者，當致意焉。
魯當垣先生曰：質堅色白，類金；附生松下，類木。
木體而金用也。
凡金木互交為病，如咳逆喘嗽、胸脅脹滿等證，蓋可想見。

又如膀胱不利為癃，不約為遺。
癃與遺，病固各異，均屬膀胱清氣不順使然。
宜用茯苓之堅白甘淡以化其氣，氣化自能出，氣化自能止矣。
有云陰虛者勿用，謂其利小便，水液下行之力居多，下行恐亡陰，故云勿用。

此說殊為乘謬。
不知松枝歲寒不調，原具堅骨，其精靈之氣，旋伏根下，潛受陰陽吐納之機，有陽長陰生之妙，何陰虛之不可用耶？！不知補陰之藥，往往俱用茯苓，如六味丸、滋陰丸、養陰丸、益陰丸，未嘗不用茯苓者也。
潘鄧林先生曰：張三丰有《茯苓贊》云：形質塊磊，芳香清潔，幽潛深邃，恬憺勿烈，體陽用陰，充氣貫脈，能泄能收，勿寒勿熱，通神攝魂，守志養魄，中空可實，中滿可決，神化無方，真人之訣。
陳月坡先生曰：茯苓甘平溫厚，淡滲利竅。

觀利竅二字，有無限功用：利竅則小便結閉可通，利竅則淋瀝遺溺可止，利竅則外邪可出而汗可發矣，利竅則內神可收而汗可止矣。
神而明之，晤心者得之。
粗工執一之土，勿語此。
<u>集方</u>　（《聖濟總錄》：）治胸脅逆氣，或脹或痛者。

用白茯苓一兩，人參三錢，陳皮三錢二分，木香一錢。
分作四帖，清水煎服。
（許志心方：）治憂恚驚邪，致成心志不寧，精神恍惚，怔仲健忘，甚至失魂喪志，顛狂癡醉。
用白茯苓一兩，酸棗仁、遠志、半夏、當歸各六錢，川芎四錢。

分作四帖，水煎服。
臨服時，調硃砂末一分五釐。
（《證治類方》：）治恐悸，夜臥交睫則夢鬥爭敗負恐怖之狀。
此屬心血虛而有痰者。

用白茯苓三錢，半夏曲二錢。
水煎服。
臨服時，加鹿角膠五錢，白湯溶化衝入。
（俞居士選奇方：）治心常忪悸，行事懼往，或忘前失後。

用白茯苓、白檀香各二錢，肉桂一錢五分，石菖蒲、天竺黃、犀角各六分，麥門冬、遠志、酸棗仁、人參各八分，甘草一錢。
共為細末，煉蜜丸如彈子大，每服一丸臨睡米湯化下。
（《局方》：）治心下結痛，因心氣虛而有痰者。
用白茯苓二錢，半夏曲一錢五分，當歸身、廣陳皮各一錢，甘草五分。

水煎服。
（《局方》：）治寒熱煩滿，因脾虛有停水積飲者。
用白茯苓、半夏各二錢五分，廣陳皮一錢五分，甘草五分，厚朴、薑汁炒前胡、乾薑各二錢，生薑三片。
水煎服。

（龔雲子方：）治咳逆（氣急而咳，即今之頓嗆也。）
口焦（燥渴也。）
肺氣不順。
用白茯苓二錢，半夏一錢，陳皮八分，甘草五分，麥門冬、知母、黃芩各一錢二分。

水煎服。
（平耆《醫林小學》：）治舌乾小便不利，心火亢甚，腎水衰微。
用茯苓二錢，懷熟地三錢，川黃連、白芍藥、黑山梔各一錢二分，甘草五分，燈心廿根。
水煎服。

（東垣方：）治腹脹肢腫，肉浮如泥，氣息喘促。
用白茯苓、生半夏（切片生薑湯泡）、葶藶子各一錢，牽牛子一錢六分。
微炒燥，共為末。
每早服二錢，生薑湯調下。

（丹溪方：）治夢寐驚恐，神魂不寧。
用白茯苓一兩，石菖蒲五錢，甘草三錢，硃砂二錢。
共研極細末，煉蜜丸，如龍眼核大。
每早晚各服一丸，燈心湯下。

（潔古方：）治肺痿肺癰，咳嗽吐血。
用白茯苓、百合、米仁各一兩，白芨五錢，川貝母八錢（去心）。
共為末。
每服三錢，不拘時白湯調下。

（云生方：）治膀胱濕熱，水道不行，小腹脹悶。
用白茯苓、海金沙各五錢，車前子、淡竹葉、茵陳葉各四錢，韭菜子三錢。
共為末。
每服三錢，早晚白湯調下。

（呂再康方：）治五泄五利，大便不實。
用白茯苓一兩二錢，豬苓、澤瀉、麥芽、穀芽、防風、陳皮、升麻各六錢，白芍藥四錢。
俱炒燥，分作六劑。
水煎服。

內熱者，本方每劑加黃連八分，黃芩一錢，俱酒炒；內寒者，加補骨脂（炒）一錢，木香八分；內虛者，加人參二錢，白朮（炒）一錢；內實者，加麩炒枳實二錢五分，紅曲三錢。
<u>續補集方</u>　（《百一選方》：）治心神不定，時復振跳，恍惚健忘，情緒不樂，水不上升，火不下降。
常服消陰養火，保全心氣。
用白茯苓二兩，沉香五錢，人參六錢，共為末，煉蜜丸小豆大。

每服五十丸，白湯下。
（《證治要訣》：）治陰神虛耗出心汗者，別處無汗獨心孔有汗一片。
此由思慮勞心過多。
用白茯苓、人參各等分。

共為末。
每服一錢，真蘄艾湯調下。
（《直指方》：）治心虛夢泄或白濁者。
用白茯苓為細末。

每服二錢，米湯調下。
（《抱朴子》方：）治男子遺精白濁，小便後餘瀝常流，並夢寐多驚，頻頻遺泄，及婦人白淫白帶，穢水不淨，並皆治之。
用白茯苓八兩（去皮，切作塊，如圍棋子大），豬苓三兩（切片）。
用湯五碗，同煮二三十沸，取出，日乾，揀去豬苓。

以茯苓為末，用黃蠟溶化為丸，如彈子大。
每早嚼一丸，空心津下，以小便清為度。
忌米醋。
（《三因方》：）治小便頻多不禁，並五淋白濁諸證。

用白茯苓八兩（為末，以新汲水挼洗去筋，日乾），乾山藥十兩（切碎，以白礬一錢泡湯浸一晝夜，日乾），共為末，以熟地黃八兩，酒煮搗爛成膏，為丸如彈子大。
每早晚各食前嚼化一丸，米湯送下。
（《普濟方》：）治水腫尿澀。
用白茯苓皮、花椒子煎湯，日日代茶飲，半月效。

（《姚僧集驗方》：）治面上雀斑。
用白茯苓末，蜜和，夜夜敷之。
一月全愈。
（《廣筆記》：）治一人病遣精，聞婦人聲即泄，瘠甚欲死，醫告術窮。

仲淳以茯苓、遠志、蓮鬚、石蓮子各二兩，沙苑蒺藜三兩（炒），牡蠣一兩（火煅），魚膠四兩（切碎火焙），共為末。
煉蜜丸梧桐子大。
每早晚各食前服五錢，白湯下。
<h3> - 琥珀</h3>

味甘，氣平，無毒。
陽中之陰，降也。
入手少陰、太陽、足厥陰經。
《別錄》曰：琥珀生永昌舶上。

寇氏曰：今酉戎、高麗、海南諸倭國皆有。
即松木榮盛時，脂流入土，千歲淪結所成也。
中有蜂、蠅、蟻蟲之類，形色如生。
此因炎日所灼，脂流出時，諸蟲黏住，漸流漸結，內裹而成。

雷氏曰：珀不一種：有象物珀，內有物形，即前蜂、蠅之類；有血珀，深紅如血色；有赤松珀，濁大而脆，紋理皆橫；有水珀，淺黃色，多皺紋；有石珀，深黃色，重如石；有花珀，紋如新馬之尾，松心而黃白相間。
凡諸木有脂者，入土千歲皆能化珀。
研末燒之，即有木氣自知也。
別有一種蜜蠟珀，嗅之有蜜蠟香，色黃白，即深山野蜂蜜入土所化，今閩南山中獨多。

又一種楓脂珀，燒之有楓木氣，即楓木脂所化也。
入藥惟取松脂血珀體輕者良。
江元之云：薛立齋入禁內視疾，穆宗賜桃珀簪，色紅如霞。
可知年久桃脂入土亦能成珀。

縱使樹雖枯，脂入地自能成珀。
惟東南海外諸木脂化珀者有之，西北方無有也。
今市中有偽者，以雞蛋黃煮煉成，或青魚枕骨造成，皆偽珀也，宜細辨之。
<u>琥珀</u>　鎮定心神、澄清濁氣、行逐瘀血之藥也（《別錄》）。

此（方吉人稿）得松木清氣所結，精英所聚，質堅如石，體輕如桴。
原其清明瑩潔之相，故大氏方治心氣浮越，躁亂不寧，以致失神喪志，魂魄不定，或驚悸怔仲，癲癇昏塞，或睡寐陰邪，鬼魅憑附，他如瘀血敗穢，留滯經絡，或目珠翳障，或腹胃瘕蠱，或小便淋閉結塞不通，此藥如神明在躬，奠安神室，故驚狂可定；如曉霞秋露，清淨無滓，故瘀血、蠱瘕、目翳、淋閉諸證可退矣。
但體質輕清，而性多燥。
如血燥陰虛，腎虧髓乏，以致水涸火炎，小便不通者，服之反滋燥急之苦。

用者審之。
李土村先生曰：琥珀，感土木之氣而兼火化者也。
色赤味甘，有艮止之義，故能安神而斂魂魄；體輕滲利，有下注之象，故能行血而利小便。
許繼心先生曰：琥珀與茯苓，皆自松出，而所享所治各異。

茯苓生於陰而成於陽，琥珀生於陽而成於陰。
茯苓所生日淺，但可治氣而安神；琥珀所稟日深，兼可治血而又鎮心神、化小腸氣也。
<u>集方</u>　（都督毛鎮南傳王經略：）治心虛有熱，神志不寧，若癲若癇，如癡如醉，或似神鬼憑附，或似妖邪牽絆，此藥並能治之。
用血色琥珀三錢（以厚布包裹，以重斧錘擊碎。

布損，再易新布，再擊成碎小塊。
用滾水泡蒸一時，入鐵碾內研為細末），茯苓、石菖蒲、川貝母、甘草、膽星、天竺黃各三錢，珍珠一錢。
俱炒黃，緩緩研為細末。
丹砂（研細）一錢五分，真牛黃七分，真冰片五分，俱研細。

通共十一味，總和以乳缽內，再研二千轉。
入淨磁瓶內，收貯。
每有是患，五更早晚，一日三次，每次用一分，以燈心、生薑泡湯調服，或人參、生薑泡湯亦可。
（陳藎齋方：）治產後惡血，內阻不行，胸腹脹滿，危在旦夕。

用琥珀一兩，（製法同前）火硝、硫黃各一兩二錢（此二味俱研細，用米醋一碗，將硝硫二味入磁瓶內隔湯蒸，以醋乾為度，和琥珀末再總研極細），五靈脂（酒浸，淘去砂石，淨脂曬乾）二兩，乳香、沒藥各八錢（瓦上焙出油，同五靈脂共研細。
恐黏乳缽，和火酒一鍾共研，則不黏）。
研勻，和入琥珀、硝、硫末子，再研勻，圓成丸藥，如彈子大。
每遇此患，用淡薑湯化服一丸，重者不過三丸即愈。

此方不惟治產後瘀血，凡癥瘕蠱脹，及跌打損傷內有瘀血者，亦並服。
（《外臺秘要》：）治跌撲損傷，及從高墜下，有瘀血在內。
用琥珀末二錢，大黃末一錢。
和勻，酒調服。

（《鬼遺方》：）冶金瘡出血不止，悶絕不知人事。
用琥珀末一錢，童便調服；外以琥珀末和赤石脂末各等分，敷之血即止。
（《直指方》：）治小兒胎驚，用琥珀末五分，丹砂二分五釐。
共和勻，用乳汁調數匙，入口中。

治小兒胎癇。
用琥珀末、¸¹砂末（研極細）各五分，全蠍一個。
研極細，和勻，麥門冬湯調服數匙，入口中。
（姚氏《三因方》：）治目中生翳。

以琥珀末、珍珠末、嫩滑石各等分。
研極細末，點眼數日，翳退。
（《聖惠方》：）治小便砂石諸淋，並小便不通，轉胞脹墜而痛者。
用真琥珀六錢（製法如前）為末，蔥白廿莖，水五碗，煎二碗。

取蔥湯調珀末二錢、服之，重者不過三服效。
（《海藥本草》：）治產後血暈悶絕，或惡血凝脹，並癥瘕氣塊及兒枕痛並宜服之。
用真血琥珀（製法如前）、鱉甲（火燒酒淬）、京三稜、玄胡素（俱酒洗、炒）各一兩，真沒藥、真乳香（俱瓦上焙出油）各八錢，大黃（酒煮）六錢。
俱研細為末。

每服三錢，空心好酒調下，間日再服，神驗莫及。
一方不用大黃。
（陳氏方：）宋高袒時，寧州貢琥珀枕。
碎之，賜軍士，敷金瘡立時止血，生肌。

<h3> - 豬苓</h3>
味甘、淡、微苦，氣平，無毒。
氣味俱薄，降也，陽中陰也。
入足太陽、足少陰經。

《別錄》曰：豬苓生衡山山谷及濟陰、冤句大楓樹下。
今所在楓樹亦有之。
生塊零落，形如豬屎，故名。
皮黑、肉白、堅實者佳。

修治：以銅刀刮去粗黑皮，淨水浸一夜，取出切片，曬乾用。
李氏曰：豬苓，亦是木之餘氣所結，如松之餘氣結茯苓之義。
生於諸木根底。
他木皆有，不定楓木始有，但楓木根底生者為多耳。

<u>豬苓</u>　滲濕氣，利水道（《本經》），分解陰陽之的藥也（李時珍）。
此藥（金自垣稿）味甘淡微苦，苦雖下降，而甘淡又能滲利走散。
升而能降，降而能升，故善開腠理；分理表陽里陰之氣而利小便，故前古主痃瘧、解蠱毒。
甄氏方「主傷寒溫疫大熱，能發汗逐邪」，此分利表陽之氣於外也；張氏方「主腹滿腫脹急痛，心中懊憹，瘧痢瘴瀉，此分利里陰之氣於內也。

張仲景治太陽病脈浮、發熱、消渴而小便不利者，用五苓散以發其汗；病消渴欲飲水而復吐水者，名為水逆，用五苓散以止其吐；冬時寒嗽兼寒熱如瘧狀者，名為痰風，用五苓散以定其嗽。
此三法，俱重在豬苓開達腠理、分利陰陽之妙用也。
又繆氏方單重前古神農氏，主痎瘧立意云：瘧必由暑，暑必兼濕，此藥淡以利竅，引暑濕之氣上從腠理出，下從小便出，所以善解散而分消之也。
又推淡滲之性而利水道，故小便癃閉可通，身面腫脹可退，濕熱痞滿可除。

解利之用，無如此映。
但利水之功多，分泄太甚，病人無水濕病者忌之，腎虛津液燥乏亦忌之。
盧子由先生曰：苓曰豬苓，形相似耳。
豬為水畜，苓即木令。

自上而下者，使之自下而上；自下而上者，使之自上而下。
痃瘧則木鬱，蠱瘧則土鬱，腫脹癃閉則水鬱。
木鬱則達之，土鬱則奪之，水鬱則折之。
豬苓兼而有也，轉氣化之機衡故爾。

（張石峰曰：世知行水，未知折水並達木奇土，盧公之言，實發先秘。）
<u>集方</u>　（林完仲方脈家寶：）治痎瘧不分新久。
用豬苓一兩，茯苓五錢，柴胡四錢，半夏三錢，甘草一錢，生薑三片，大棗二枚。
水三碗，煎一碗。

未發前服，渣再煎，發後服。
頭疼加羌活，熱多加知母，寒多加桂枝、乾薑，煩渴加天花粉、滑石，渴甚加麥門冬，腹脹加檳榔、厚朴，無汗加葛根，汗多加白芍藥，有食加枳實、蘿蔔子，有痰加蒼朮、白芥子，氣喘加杏仁、蘇子，大便熱閉加蔞仁、酒製大黃，精神疲憊、元氣虛乏加入參、黃耆、白朮、當歸，嘔吐加砂仁，遍身骨節痛加秦艽、紅花，發久不止加木瓜、牛膝、人參、白朮，腹中生瘧母加桃仁、鱉甲、花椒、莪朮、附子、川黃連，腸中有停飲加芫花、吳茱萸、木香、薑汁製南星。
加減法：分兩多寡，隨病增用。
（《醫林小品》：）治蠱疰腹脹痛，面黃體瘦。

用豬苓一兩，燈心五十莖。
水二碗，煎一碗，服。
（甄氏方：）治傷寒溫疫，大熱、大渴、無汗而小便不利，或自利者。
用豬苓一兩，茯苓三錢，澤瀉二錢，白朮一錢，甘草五分。

水煎服。
（張元素方：）治腹滿腫脹急痛，心中懊憹。
用豬苓一兩，車前子（去殼）三錢，蔞仁二錢，枳實一錢，陳皮八分。
水煎服。

（張元素方：）治時行瘴瘧、瘴痢、瘴瀉（山谷風濕嵐霧之氣，人感之，不論傷寒瘧痢與泄瀉，兼發熱頭痛、胸滿不食、大小同病，名曰瘴邪，病在太陰。）
用豬苓二兩，茯苓、紫蘇葉各五錢，蒼朮、厚朴各三錢，生薑五片。
水六碗，煎三碗。
有是患者，俱可服之。

（《外臺秘要》：）治小便癃閉不通。
用豬苓一兩，茯苓、澤瀉各五錢，滑石二錢，真阿膠三錢。
水煎服。
（《楊氏產乳方》：）治通身腫滿，小便不利。

用豬苓四兩，為末。
每用五錢，白湯調服，日三次。
（林氏方：）治腹滿，內有痞結者。
用豬苓二兩，茯苓、白朮、枳實、砂仁各一兩五錢。

為末。
每用五錢，白湯調服，日三次。
治脾胃不和，水穀不化，陰陽不分，腹痛泄瀉，名胃苓湯。
用豬苓、澤瀉、白朮、茯苓各二錢，肉桂七分，蒼朮、厚朴、陳皮各一錢五分，甘草六分，加生薑三片，黑棗二個。

水煎服。
如水瀉，加滑石一錢；暴痢赤白相雜，腹痛，裡急後重，去桂，加木香、檳榔、黃連各一錢；久瀉不止，加升麻、人參各一錢；濕勝，加防風、升麻各一錢；食積，加枳實、麥芽、神麯；口渴，加葛根一錢五分。
治腹中痛一陣、瀉一陣，後去如湯，後重如滯，或瀉下黃色，小水短赤，煩渴引飲，是火瀉、熱瀉也。
以四苓散加味方。

用豬苓二錢，澤瀉、茯苓、白朮各一錢，黃連、黃芩、黑山桅、白芍藥各一錢二分，滑石、甘草各二錢。
水煎服。
腹中作脹，加枳殼、厚朴各一錢；腹痛，加砂仁、山楂各一錢；嘔逆噁心，加藿香、半夏各一錢；小水短少，加木通、車前各一錢；瀉多不止，加人參一錢，肉豆蔻、烏梅各兩個；瀉多元氣虛脫，加人參、黃耆、乾薑，去芩、連梔、滑石。
<h3> - 雷九</h3>

味苦、咸，氣寒，有小毒。
氣薄味厚，陰也，降也。
入手足陽明經。
《別錄》曰：雷丸生石城山谷及漢中。

今建平、宜都、房州、金州諸處亦有。
蘇氏曰：生竹林土中，乃竹之餘氣，滋蔭所成也。
無苗蔓，狀如慄，累累相結，不相連屬。
又如豬苓而圓，皮黑肉白甚堅實。

八月採。
雷氏曰：修治：用甘草水浸一夜，銅刀刮去黑皮，切作四五片，以甘草水再浸一夜，日乾用。
如赤色者，能殺人，宜揀去之。
<u>雷丸</u>　去蠱毒（《別錄》）、殺諸蟲之藥也（《本經》）。

（趙天民稿）夫人腸胃有濕熱之氣，能令蟲生。
此藥苦寒善逐，能去濕熱，而破一切蟲積。
又研細作膏，敷腹上，治小兒百病。
觀夫小兒百病，則知食物停滯，停滯必生濕熱，濕熱必致百病。

此藥破蟲攻積，一理而已。
前古言利丈夫不利女子，利乃疏利元氣之利，非補養利益之利也。
故《別錄》有云，久服令人陰痿，正見其過於苦寒偏至之氣耳。
除蟲積蠱毒之外，亦無他用，如病蟲積日久，脾胃衰憊者，亦禁用之。

<u>集方</u>　（以下三方俱繆氏定：）治寸白蟲。
用雷丸，水浸去皮，切焙，為末。
五更初，先食炙肉少許，以稀粥湯調服一錢，須上半月服，蟲乃下。
治小兒疳蛔。

用雷丸、蕪荑、使君子、五穀蟲、蘆薈、胡黃連各等分。
為末。
砂糖湯調服一錢。
治腸胃一切蟲積。

用雷丸、檳榔、鶴蝨、楝根、貫眾、錫灰、薏苡根各等分。
每服一錢，空心砂糖湯調下。
<h3> - 桑上寄生</h3>
味苦、微甘，氣溫，無毒。

陽中之陰，可升可降。
通行手足陰陽十二經。
《別錄》：曰桑上寄生，生弘農山谷桑樹上，其他木如松、楓、榆、柳、祥、槲、桃、梅等樹上，間或亦有寄生，形類相似，氣性不同，服之反有毒。
求此藥須得自行親督人採或買取，惟根間連桑木者方真。

朱氏曰：近海州邑及海外之境，地暖不蠶，桑無採剪之虞，氣厚意濃，乘氣而生，葉如橘而軟厚，莖如槐而肥脆，三、四月作黃白花，六、七月結黃綠實，大如小豆。
汁稠黏，或斷莖視之色深黃者佳。
秋終採。
雷氏曰：修治，根、莖、枝、葉一攬用。

用銅刀切細，陰乾，不可見火。
此藥難得真者，若以他木寄生者充之，不惟氣性不同，且反生毒害。
或一說：此藥是鳥食他草子木實，零落桑上而生。
而寇氏非之曰：如此，則麥當生麥，谷當生谷，草子木實，當生草與木矣。

不當生此一物也。
又按鄭樵云：桑上寄生有兩種，一種大者葉如石榴葉，一種小者葉如麻黃葉。
其莖與子皆相似。
<u>桑上寄生</u>　益血脈（《日華子》）養筋骨、安胎娠（《本經》）、去痹痛之藥也（《別錄》）。

（桂谷山稿）此得桑木清英之氣，附結而生，故功用比桑尤勝。
桑能清氣，而此藥能養氣之精；桑能益血，而此藥能養血之精；桑能去風、潤筋骨，而此藥能蘇風濕、健筋骨而利機關、補骨髓之精也。
故《別錄》主婦人崩中下血，脹滿淋帶，及產後一切腹內諸疾；治男子臂膊腰膝流注疼痛，及一切痿痹不用諸疾；又小兒背強，難以俯仰，娠婦腹痛，坐臥不寧，統能治之。
而薛氏詮註曰：桑寄生，益血脈，潤經絡，安胎娠，去風濕。

不寒不燥，不滯不利，有和營衛、安內外之功焉。
如他書又云：消癰腫，堅齒牙，潤皮膚，長鬚發等語；此又是益血脈、潤筋骨之餘力耳。
合滋補血氣藥取效最神。
繆仲淳先生曰：此藥寄生桑上，故專主形骸寄生之胞胎、寄生之癰腫、寄生之齒牙、鬚髮，能安之、消之、堅之、長之，其功獨著。

若治腰痛、治背強、治臂膝上下筋骨流痛者，以形類薜蘿，纏絆桑木，相似筋脈之循行連絡，以類相應，故痛可止，強可柔，筋骨上下屈伸不利者可療之也。
<u>集方</u>　（西醫苟濟川傳：）治血脈衰槁，骨髓虛乏，後感風濕，乘虛侵於腠理；或先感風濕，以致留滯血脈，耗涸骨髓，漸成痿痹，手足不遂，臂膊腰膝疼痛。
用真桑上寄生、牛膝、木瓜各四兩（俱酒炒），羌活、防風、川萆薢、川石斛、川芎、秦艽、蒼朮各一兩（俱鹽水炒），白朮、黃耆、當歸各二兩（俱酒炒），肉桂、黃柏、薑黃各一兩五錢，海桐皮、石桶葉、五加皮各一兩八錢（俱醋炒），虎骨二兩（酒炙酥），香附子一兩五錢（童便炒），白花蛇二條（乾者切碎酒炒）。
依方制炒，俱研為末，煉蜜丸梧子大。

每早服五錢，晚服三錢，俱白湯下。
一方加全蠍十五個，酒洗、炒，研入。
（臺僧明徵方：）治婦人崩中下血，脹滿淋帶，及產後一切腹內諸疾。
用真桑上寄生、懷熟地、丹參各三錢，當歸身二錢，川芎、白芍藥各一錢五分，真阿膠一錢。

水二碗，煎八分。
不拘時服。
十劑愈。
（《集簡方》：）治男子風濕流注，臂、膊、腰、膝疼痛，及一切手足痿痹不用諸疾。

用真桑上寄生四兩，牛膝三兩，俱酒洗，蒼朮（米泔水浸一夜，炒）、當歸（酒炒）各二兩，肉桂一兩（焙），川烏五錢（童便制過），草烏三錢。
酒浸一夜，炒黃，共為末。
每早飯後服二錢，白湯調服。
（稽氏方：）治小兒背強，難以俯仰，無他疾者。

用真桑上寄生二兩，白朮、當歸各三兩，鱉甲一斤（用滾湯泡洗淨）。
用水一斗，四味共煎至一升，其渣再用水七升，煎至七合。
二次汁總和一處，入砂鍋內慢火熬如飴，加煉蜜二兩收之。
每日不拘時，用米湯調服數茶匙。

如兼有熱疳者，加胡黃連五錢。
（《產寶方》：）治妊娠腹痛坐臥不寧。
用真桑上寄生二錢，當歸一錢五分，川芎、阿膠、杜仲、川續斷、白芍藥各一錢二分，砂仁殼、白朮各一錢，黑棗三個，生薑二片，水煎服。
<h3> - 松上寄生</h3>

（即女蘿。）
味苦、微甘，氣平，無毒。
《別錄》曰：松上寄生，名松蘿。
生熊耳山谷松樹上，山東甚多，雜樹上亦有，惟取松寄者入藥。

李氏曰：按毛萇詩注云：松蘿即女蘿，又名菟絲也。
陸氏言菟絲蔓生草上，非松蘿也。
松蘿蔓延松上，枝葉似木，色正青，與菟絲蔓生草上色赤黃殊異。
然二物附物而生，然有時相結，故古樂府云：南山幕幕菟絲花，北陵青青女蘿樹，由來花葉同一心，今日枝條分兩處。

唐樂府云：菟絲故無情，隨風任顛倒，誰使女蘿枝，而來強縈抱。
據此二說則女蘿之為松上蔓，菟絲為草上蔓。
陸氏之說為的矣。
<u>松上寄生</u>　散頭風、頭痛、風痰、風癬之藥也。

《別錄》方治時行溫瘴，痰瘧寒熱，頭眩諸疾。
用松上寄生一兩，半夏五錢，瓜蒂六枚。
水煎探吐。
又《千金方》治胸膈痰癖積熱，用松上寄生一兩，瓜蒂十二枚，甘草五錢。

酒水各三碗，煎一碗。
分三服，取吐。
如中胃虛弱者勿服。
<h2><span class="brown">木部（苞木類）</span></h2>
<h3> - 竹</h3>
類不一種，味有苦、有甘、有辛，氣有溫、有寒，俱無毒。
陶隱居曰：竹類繁多，入藥僅用䈽竹，次用淡、苦二竹。
又一種薄殼者，名甘竹，其葉最勝。

蘇氏曰：按《竹譜》䈽竹，堅而促節，體圓，質勁，皮白如霜。
大者宜刻船，細者可為笛。
苦竹，有白、有紫。
甘竹，似篁而茂，亦名淡竹也。

李氏曰：竹惟江河之南甚多，故曰九河鮮有，五嶺實繁。
大抵皆土中苞筍，各以時出，旬日落籜成竹也。
莖有節，節有枝，枝又有節，節有葉。
葉必三之，枝必兩之。

枝下之枝，一為雄，二為雌。
雌者孕筍。
成竹根鞭，喜行東南。
六十年一花，花實則枯。

枯曰䈙，實曰𥳇，小日篠，大曰□。
按戴凱之《竹譜》云：植物之中，有名曰竹。
不剛不柔，非草非木。
小異實虛，大同節目。

蓋種類甚繁。
倪朱漠曰：按休寧方鏡水、錢塘盧不遠兩先生，集竹類、有名有用與有名未用，及一切奇異筍竹，搜之海內外各書，共得一百二十種：曰籦龍竹，昔黃帝使伶倫伐於崑崙之墟，吹以應律者；曰員丘帝俊竹，節可為船；曰□竹，肌薄而勁；曰篁竹；節促而堅；曰棘竹，十數莖叢生，大者有二尺圍，肉至厚，中實，生交州諸郡，夷人破以為弓，其筍食之，落鬚髮；曰箄竹，大者如胖，虛細長爽，南人取其筍，未成竹者，灰煮，續以為布；曰弓竹，出東垂諸山中，長十餘丈，既長且軟，不能挺立；曰蘇麻竹，斑駁如玳瑁，長數丈，葉大如履，莖可以為弓，竹中可愛者，五嶺左右遍有之；曰□□竹，葉薄而廣，《吳都賦》所謂竹則□□□□，即越女試劍竹是也，佻技是其中最細者；曰□竹，生崑崙之北、甫岳之山，長百丈，斷節可為大船；曰服傷竹，大者五六寸，其中實滿；曰挲摩竹，大若茶碗，厚而空小，見桂廣皆有，見《嶺表錄》；曰箸竹，又名□竹，長三丈許，圍數寸，至堅利，可以為矛，可作彈弓弦，其筍未成竹時，堪為糾；曰□竹，又名百葉竹，一技百葉，生南垂界，甚有毒，觸其鋒，刺傷人必死；曰繇□竹，為莖叢生，見《吳郡賦》：曰□竹，一□二種，似苦竹而細軟，肌薄；日蓋竹，甚大，肌薄色白，生江南深谷中；曰簡簣竹，節疏而筍可食；曰雞脛竹，似脛，大者不過如指，葉疏皮黃；曰蘆竹，似蘆，出揚州東垂，肌理勻淨，可以為□；曰箭竹，高者不過一丈，節間三尺，堅勁中矢；曰箘□一竹，亦皆中矢；曰□竹，一尺數節，亦可作矢，葉大如扇，俗謂之□□，可以作篷；曰細竹，若箭，可作箭；曰莽竹，節疏；曰鄰竹，中堅；曰□竹，中空；曰仲竹，無笐，俱見《爾雅》：曰桃枝竹，皮滑而黃，可以為席；曰□竹，實厚脆，孔小，幾於實中，安成以南有之；曰桃竹，生江心磻石間，中實如木，可以為杖；曰利竹，蔓生若藤，中實而堅韌；曰漢竹，大者一節容一斛，小者容數斗；曰蒸□竹，大如腳指頭，筍皮未落，往往有細蟲齧之，□隕成赤文，似繡畫可愛；曰木竹，出靈隱山，中堅，微通節脈；曰菰菜竹，生於海南，內實外澤；曰龍芽竹，其竹長四五尺，稀節，人取必有大風雨雷電，人下山則止，出永嘉大羅山；曰□竹，有刺圍繞之，芒刺華然，一豚不能入，出新州石城，宋紹興中，州守覓於某處植之；曰澀勒竹，有芒可以銼瓜，見《老學庵筆記》：曰繇梧竹，長三四丈，圍一尺八九寸，可作屋柱，出交阯；曰茸竹，頭有紋；曰狗竹，毛在竹間，見《臨海異物志》；曰無筋竹，色如黃金，堅貞疏節，出嶺甫，見竺法真《羅山疏》；曰石麻竹，勁利可為刀，見裴淵《廣州記》：曰苞竹，堪作布，見顧微《廣州記》；曰實心竹，文彩斑駁，可為器物；曰垂絲竹，枝弱下垂，見《雲南記》；曰對青竹，黃而兼青，成都所出，今兩浙亦有之，惟會稽頗多，呼為黃金間碧；曰□竹，如苦竹，長節而薄，可作屋椽；曰蔓竹，皮青，內肉白如雪，軟紉可為索；曰三稜竹，狀若棕櫚葉莖柄三脊；曰玉泉竹，葉有符，葉葉不同，佩之可以避患，出硤州玉泉鬼谷子洞前，見宋·陳日華《瑣碎錄》：曰匾竹，出廬山，善闢蛇，行者嘗持此竹，筍出亦扁；曰相迷竹，內空生黃，堪作藥；曰鏞竹，內空可容米三升，亦生黃，俱出廣州；曰新婦竹，圓而直，可作蓖，出武林；曰疏節竹，五六尺一節，出高潘州，見《通志》；曰通竹，空心直上無節，出臻州，見《北戶錄》；曰筌竹，大者圍二尺，出桂陽縣；曰□竹，中實，有毒以刺虎，中之即死，出交阯，見《山海經》注；曰龍絲竹，高盈尺，細如針，出辰州；曰野竹，葉糾結如蟲狀，又名蝦蛸竹，見《語異錄》；曰蕭管竹，圓致異於他處，篁堅而促節，皮白如雪粉，出當塗縣慈姥山；曰產月竹，每日生筍，出蜀嘉定；曰云母竹，出扶南；曰舜林竹，見《山海經》，此二竹頗大，每一節皆可為船；曰羅陽竹，若芭蕉狀；曰黎母竹，每丈一節；曰人面竹，有節一覆一仰，如畫人面；曰雪竹，斑極大，紅而有暈，出廣西；曰相思竹，對抽並胤，出蜀涪州；曰苫竹，出安思縣，有青白紫黃四色；曰天親竹，末皆兩歧，出浙中；曰龍頭竹，生若龍頭，出成都府彭縣大隋山；曰雙梢竹，又名合歡竹，初生枝葉即分兩梢，出九嶷山；曰荻蘆竹，其竹似蘆荻，冬天不調；曰鶴膝竹，節下大小似鶴膝，閩人又呼為槌竹；曰石□竹，似石竹而小，生閩中；曰古散竹，節似馬鞭，葉似桐樹而小，皮似棕櫚；曰□竹，長七十文，只梢上有葉，出襄州臥龍山諸葛亮祠中；曰□竹，長百丈，圍二丈五尺，厚一尺，可以為船，出南方荒中，見《神異經》；曰篩竹，又名太極竹，可以為船；曰觀音竹，如藤，長一丈七八尺，色黑如鐵，出占城國；曰公孫竹，高不盈尺，出會稽縣；曰越王竹，狀若荻枝，可代酒籌，產越州；次有沙箸竹，欲採者，輕步從之，聞人聲則縮入沙中；曰龍公竹，大徑七八尺，常有異鳥棲宿，出羅浮山；曰娑羅竹，圍三四尺，性堅可為弓，產增城縣倪山；曰奉化縣新嶺山生竹，高僅五寸，葉皆白色；曰清江縣瑞筠山，有竹色如爛銀，二說皆出《齊民要術》：日蕪竹，皮黑有紋，莖節紫色，子如大殊；曰桂竹，上合防露，下疏來風，每日出，羅紈金翠，望若花開，郭璞云：出始興小桂縣，又《山經》云：雲山有一種桂竹，狀若甘竹而皮赤，甚毒，傷人必死；曰方竹，形方，葛仙植於定海靈峰者，見《寧波府志》，又方竹體如削成，勁挺，堪為杖，產澄州，見《北戶錄》；又《益部方物志》有《方竹贊》，又澧州西遊川鐵冶辰山產方竹；又隔州亦出方竹，長者數丈；曰黑竹，長二尺許，如指大，純墨色，葉玄碧，出西山，見文徵明《太史墨竹銘》，又蘄水縣鳳棲山下有墨色小竹，俗云王義之洗筆池崖畔出也；曰丹竹，每節一丈或八尺，莖不大，嫋嫋搖空，粉節，上似有赤色，產道州瀧中，見《荀譜》；又紅竹，大不過寸許，鮮明可愛，生宜都縣飛魚口；曰赤竹，產黔陽縣赤竹岡，岡壟糾盤而叢生者；曰凝波竹，紫枝綠葉，花如石榴，實如蓮子，出區吳山。
他如《廣志》有種龍竹、槁竹，《吳越春秋》有晉竹，《齊民要術》有□竹，杜臺卿《淮賦》有檳榔竹，身毒國有□竹，《漢書》張騫至大宛得狹竹，《南方草木狀》載漢陽有□□竹，又《異物志》云：南方思勞國有𥧔□竹，又某處岡巒有□竹，玄倭國有□干竹，少室山有□器竹，又篷山有浮□竹，又梧竹可作屋柱。
以上十四竹搜之名山書集中，其形色未詳，姑存此以便博物學士採擇用之。

又有似竹非竹而異名者，曰楝、曰棕櫚、曰夾竹桃等，蓋別類也。
<h3> - 䈽竹葉、淡竹葉、甘竹葉、苦竹葉</h3>
四種味雖不同，氣皆寒平，俱氣薄味厚，陰中微陽，降也，俱入手少陰、足陽明經。
<u>竹葉</u>　肅清氣分，涼心胃邪熱之藥也（孫思邈）。

（桂汝薪稿）故仲景入白虎湯中，解傷寒內熱，津液乾枯；定虛熱凌心，煩躁不寐；導膀胱火鬱，淋閉赤澀。
入藥惟取甘竹、淡竹之葉，假此寒堅清肅之性，使熱可降，液可生，痰可消，而大火煩渴之病可自己也。
如胃寒有冷飲者，停食者，俱忌用之。
<h3> - 竹茹</h3>

味甘，氣寒，無毒。
入足陽明胃經。
陳氏曰：取大竹削去面上青色皮，取向里黃皮是也。
<u>竹茹</u>　清熱化痰、下氣止呃之藥也（張仲景）。

（費五星稿）如前古治肺胃熱甚，咳逆上氣，嘔噦寒熱，及血溢崩中諸證，此藥甘寒而降，善除陽明一切火熱，痰氣為疾（緣嘔噦、寒熱、吐血、崩中皆火熱客於陽明所致，）用之立安。
如諸病非因胃熱者，勿用。
<h3> - 竹瀝</h3>
味甘，氣寒，無毒。

可升可降，通手足陰陽十二經，並奇經別絡。
陳氏曰：取大竹對劈開，留節居中，按無節處，橫截段，竹片仰放，兩頭用磚石架起，中節間用猛火烘逼，瀝從兩頭流出，以瓷碗盛接，或衝入藥內服，或純用瀝。
少加生薑汁一二匙服，無寒胃之弊。
<u>竹瀝</u>　利竅滑痰通經走絡之藥也（朱丹溪）。

（門國士稿）故古方主暴中風疾，猝然僵仆，人事昏塞，偏痹不仁；及傷寒大熱，津液乾枯，煩渴昏悶，或產後陰虛發熱，口噤失音，並小兒驚風天吊，四肢搐搦，並皆治之。
此藥甘寒而潤，性滑而利，開關竅，走經絡，搜剔一切痰結、火結、氣結為病，下咽即蘇。
如服用，必加薑汁數匙。
凡諸病果屬風火燥熱者，宜用之。

若寒痰、濕痰，及一切飲食停滯生痰，非所宜也。
《本草衍義》云：竹瀝行痰，通達上下百骸毛竅諸處。
如痰在巔頂，可降；痰在胸膈，可開；痰在四肢，可散；痰在臟腑經絡，可利；痰在皮裡膜外，可行。
又如癲癇狂亂，風熱發痓者，可定；痰厥失音，人事昏迷者，可省。

為痰家之聖劑也。
盧子由先生曰：冬半而孕，春半而生；夏半代葉，秋半引根。
枝必偶，葉必三。
中空直上，具木火之象。

故筍可發瘡，瀝通經脈，茹主嘔噦，葉清煩熱，皆透達水火之所不及者也。
<u>集方</u>　（仲景方：）治傷寒陽明，內熱煩躁不寐，枯渴引飲。
用竹葉五十片，石膏三錢，知母二錢，甘草一錢。
水煎服。

（《丹溪心法》：）治膀胱火鬱，小便不通，及淋閉便濁。
用竹葉五十片，甘草一錢，滑石一錢五分，車前子三錢，白茯苓二錢，小薊根四錢。
水煎服。
（仲景方：）治傷寒陽明少陽傳邪熱病，身熱煩渴，自汗，作嘔，或作呃者。

用竹茹三錢，川黃連一錢，黃芩、知母、半夏各一錢五分，天花粉二錢。
有食，加枳實；腹脹，加厚朴；泄瀉，加豬苓、茯苓；元虛，加入參，俱各一錢。
水煎服。
（《經驗良方》：）治暴中風痰，卒然僵仆，人事昏塞，偏痹不仁。

用竹瀝一鍾，加生薑汁五匙，再用陳皮、半夏、茯苓各一錢，甘草五分，石菖蒲一錢五分，肉桂、膽星各二錢。
水煎，衝入竹瀝內服。
（五法方：）治傷寒大熱，津液乾枯，煩渴昏悶。
用竹瀝一鍾，加生薑汁五匙，再用柴胡、知母、天花粉、川黃連、白芥子、川貝母各一錢，甘草五分。

水煎，衝入竹瀝內服。
（《婦人良方》：）治產後陰虛發熱，口噤失音。
用竹瀝一鍾，加生薑汁五匙，再用當歸身、炮姜各三錢，川芎一錢五分，白芍藥（酒炒）一錢二分，黑荊芥、益母葉各二錢，膽星一錢，茯苓八分。
水煎衝入竹瀝內服。

（《全小心鑑》：）治小兒驚風天吊，四肢搐搦。
用竹瀝一盞，加生薑汁三匙，膽星末五分，牛黃二釐。
調服。
（《外臺秘要》：）治破傷風，如發痙狀，項強，口噤，殺人甚速。

急取竹瀝二三升，灌之。
如卒難得，可取十數塊，並燒取之。
（《千金方》：）治小兒傷寒熱病，發狂譫語。
用竹瀝半升，徐徐灌之。

（《肘後方》：）治消渴尿多。
用竹瀝恣飲，數日愈。
（《李絛手集》：）治肺痿咳嗽，胸中吸吸，咳出涕唾痰涎，臭穢如膿。
用竹瀝，日服一合，日三五次。

（《古今錄驗》：）治丹石毒發，頭眩耳鳴，恐懼不安。
用竹瀝二三升，頻頻飲之。
<h3> - 天竹黃</h3>
味甘，氣寒，無毒。

入手少陰經。
李氏曰：按吳僧贊寧云：天竹黃生天竺國及南海鋪竹中。
此竹極大，其肉有黃，如青土，著竹成片。
系竹之津氣結成。

今廣州等竹、相述竹亦有之。
常見海南大竹內往往多有。
今市家取諸骨燒，偽造亂真，故宜細辨之。
<u>天竹黃</u>　豁痰利竅，鎮驚安神之藥也（《日華子》）。

（詹潤之抄）李氏白：其氣味功用，與竹瀝大同小異。
第竹瀝性速，直通經絡，而有寒滑之功；竹黃性緩，清空解熱，而更有定驚安神之妙。
故前古治小兒驚風天吊，夜啼不眠，客忤痢瘧，及傷風痰閉，發熱氣促，入抱龍丸，治嬰科驚痰要劑。
如大人中風，失音不語，入風痰藥中，亦屢奏效。

此陳月坡獨得之見也。
盧不遠先生曰：植物之靈凝結在中，故可入藏以治其結，性本空達，風火自平。
<u>集方</u>　（錢乙老人方：）治小兒驚癇癲疾有痰者。
用真天竹黃五錢，膽星、鉤藤各一兩，川貝母、茯苓、犀角、琥珀、丹砂各三錢，甘草一錢，牛黃一分。

俱研極細末。
每服三分，用竹瀝半盞，和薑汁一匙，調服。
虛者，可用人參五分，泡湯同竹瀝用。
（錢乙老人方：）治小見驚熱內實者。

用天竹黃二錢，雄黃、牽牛末各一錢，川黃連五分。
共研極細，神麯打糊丸，粟米大，每服三五丸，薄荷湯下。
<h2><span class="brown">木部　雜木類</span></h2>
<h3> - 古廁厠木</h3>

（此係糞窖中腐爛根木也。）
味鹹，氣寒，無毒。
李氏曰：古廁厠木，主治金瘡、杖瘡跌磕撲損瘡，取此木燒煙，床下熏之，可令風邪不入。
<h3> - 古櫬板</h3>

（此係古家中棺板也。
得杉材最良。
千歲者通神。
可作琴底。）

味辛、苦，氣寒，無毒。
陳氏曰：古櫬板，治中惡鬼氣，疰忤，心腹痛，並多噩夢魘悸，及為鬼神作祟者。
用數寸，劈薄片，和桃柳枝各三寸，水煮飲，當即吐下愈。
以鬼物而治鬼邪之病，此同類相應也。

又《聖惠方》治小兒夜啼不止，用杉板棺木，燃燈照之即止。
<h3> - 苗震木</h3>
此係經雷所擊之木也。
方士取刻符印，以召鬼神有驗。

又《博物志》云：用此木擊鳥影，其鳥必自墮也。
陳氏曰：雷震木，治暴驚失心，煮汁飲之立定。
又掛門戶，大厭火災。
<h2><span class="brown">服器部　服帛類</span></h2>
<h3> - 故錦</h3>
味苦、辛，氣溫，無毒。
李氏曰：錦以五色絲織成，故字從帛、從金。
《禹貢》：兗州厥篚織文是也。

故錦，燒灰，能止血、滲濕。
故《聖惠方》主失血、吐血、下血、血崩，取錦灰一錢，白湯調服立止。
又金瘡出血不止，取錦灰掩之立住。
又小兒臍濕生瘡，取錦灰敷之即收。

<h3> - 黃絲絹</h3>
味甘，氣溫，無毒。
李氏曰：絹，疏帛也。
生曰絹，熟曰練。

入藥用黃絲絹，乃蠶吐黃絲織成，非染色也。
黃絲絹，能解消渴，善止血痢，故瀕湖方治血虛消渴，用黃絲絹一尺，大黑棗三十個。
共煮汁飲。
《集簡方》治血痢延久不愈，以黃絲絹一尺，燒灰，研細，白湯調服。

<h3> - 布</h3>
李氏曰：布有麻布、絲布、木綿布。
字從手、從巾，會意也。
新麻布，能逐瘀血，（岑氏方：）治婦人血閉腹痛，產後一切敗血為患。

燒灰存性，為末，好酒調服一錢。
（陳氏方：）舊麻布同旱蓮草，俱切碎，各等分，入小砂鍋內，填實，外用鹽滷和泥，搪裹寸厚，陰乾，炭火內煅通紅，待冷，取出，研末，日用擦齒，能堅固。
（陳氏方：）青木綿布，治天行熱毒，小兒丹疹毒，寒熱頭痛。
煮汁溫飲之。

暑月絞腸沙腹痛，霍亂吐利，煩渴。
煮汁冷飲之。
又燒灰研末，敷一切惡瘡，經年不收口，並灸瘡潰爛，出血不收，敷之立痊。
（鄧筆峰方：）又臁瘡潰爛，臭穢難近者。

用青布一塊裹陳艾五錢，雄黃末二錢，卷作火炷，點火熏之，內有熱水從瘡內流出，數次漸愈。
<h3> - 綿</h3>
李氏曰：古之綿絮，乃繭絲纏延者。
今之綿絮，則多木綿也。

入藥仍用絲綿。
（李氏方：）新絲綿燒灰，治五野雞病，酒調，每服二錢。
（陳氏方：）衣中故絲綿絮，治吐血、衄血、崩中下血、腸風瀉血，以二兩煮汁服。
<h3> - 褌襠</h3>

李氏曰：褌亦作裩，褻衣也。
以渾復為之，故曰褌。
其當隱處者為襠，縫合者為褲。
<u>褌襠</u>　（陳氏方：）治陰陽易病。

取褌襠里布近隱處，煮汁飲。
男病用女，女病用男。
李瀕湖曰：按張仲景云，陰陽易病，身重少氣，腹裡急痛，或引陰中拘急，熱氣衝胸，頭重不欲舉眼，開眼時見黑花，膝脛拘急，用燒裩散主之。
取中裩對隱處前後二寸，燒灰，白湯調服，作三次進。

小便即利乃愈。
男用女，女用男。
成無己解云：此以導陰氣也。
童女者尤良。

<h3> - 破漆器</h3>
李氏曰：乃故舊破損漆器，剝取用之。
（李氏方：）治產後血暈，燒煙燻之即蘇。
又勞病垂危，放氣之頃，床前取舊漆器，火缸內燒之，屍蟲不敢出竅，不出竅則勞病必不再傳人也。

<h2><span class="orange">卷之十二</span></h2>
<h2><span class="brown">金石部　金類</span></h2>
<h3> - 金箔</h3>
味辛，氣寒，有毒。

入手少陰、足厥陰經。
按許慎《說文》云：五金黃為之長，久埋不生衣，百鍊不輕，從革不違。
生於土，故字從土。
金之所生，出產多方，具體不一。

陶氏曰：有山金、沙金、土金、石金、水金，其色不一，有七青、八黃、九紫、十赤，以赤為足色。
和銀者性柔；試石則色青；和銅者性硬，試石則色紅暗而有聲。
嶺南夷獠峒穴山中出生金，如赤黑碎石、鐵屎之類。
梁益寧三州，水沙中生金屑。

建平、晉安生金沙，出石中。
高麗、扶南及西域外國出碎金沙。
五嶺內富、賓、澄三州。
及涪江溪河中皆產金，居人多養鵝鴨，取屎以淘金沙，日得一錢或半錢，有終日不獲一星者。

又荊州嶺南出馬蹄金，象馬蹄，最難得。
又橄欖金，形似橄欖。
二金俱有毒，須久煉熟，方可佩服。
胯子金，象帶胯，出湖南北；瓜子金，大如瓜子；麩金，如麩片，俱出湖南、高麗、江沙水中，淘沃而得，其色淺黃。

又五溪、漢江亦產麩金，小者如麥。
又沙金細如沙屑，出蜀中。
葉子金，出雲南。
又顆塊金，亦出雲南或南夷，穴山至百十丈，始見拌金石，定見金也。

其石褐色，一頭如火燒黑之狀。
其金色赤黃，大者如指，小者如麻豆，唆時極軟。
又饒、信、南、劍、澄州所出，有若山石狀者，若米豆粒者。
又黔南、遂府、吉州水中，亦產麩金。

生金與黃金全別。
然《山海經》所說諸山產金極多，華夏荒夷，不能備錄。
又大食國、荷蘭國出金最多，夷人貨易，並用金錢。
又外國六種金：還丹金，出丹穴中，體含丹砂，色尤赤，此希世之寶也；又波斯國紫磨金、東夷青金、林邑赤金、西戎金、占城金也。

《地鏡圖》云：黃金之氣赤，夜月中有火光及白鼠。
或云山中有薤，下有金種。
凡金在塚墓內近屍氣者，名辱金，不宜入藥用。
《寶藏論》云：金有二十類，五類真金，十五類假金。

如水銀金、丹砂金、雄黃金、雌黃金、硫黃金、曾青金、石綠金、石膽金、母砂金、白錫金、黑鉛金，俱用藥製成者；又銅金、生鐵金、熟鐵金、輸石金，俱用藥點成者。
已上十五種皆假金也。
又東南金色深，西南金色淡，亦土地所宜。
大都以黃赤紫色為貴，余色少差也。

生金未經鍛鍊者有毒，能殺人，不可服食，須久煉熟，方可入藥。
有中金毒者，速尋鷓鴣鳥肉食之乃解。
金性惡錫，畏水銀，得余甘子則體柔，亦物性相感也。
洗金以鹽屑，或駱駝、驢馬脂，皆能柔亮有寶色。

遇鉛則碎，遇翡翠石能屑，亦物性相制也。
凡用金箔入藥，惟宜純赤者為良。
方術家有久服致神仙之說，豈知血肉之軀，水穀為賴，可能堪此金石重堅墜下之物，久在腸胃乎？又古人官家以黃金塞九竅，則屍肉不朽壞，此雖近於理，然亦多招盜矣。
<u>金箔</u>　安心志，平肝氣，鎮癲狂，養魂魄，壯精神（甄權），除邪熱，和五臟，寧六腑，為至寶之神藥也（《別錄》）。

（沈孔庭稿）如小兒初生，有患驚風、驚搐、驚癇、驚哭，用此立效。
蓋嬰孩初生，精神血氣尚未安定，如遇少驚則恐惕而煩亂，或癲癇而搐搦。
真金為天地間神足氣滿之物，使神安而心定，氣壯而心和矣。
何有於驚惕等證之不可已乎。

繆仲醇先生曰：按太清法云，金稟中宮陰已之氣，性本堅剛，而墜服之傷肌損骨。
予屢見今之以難欲求死者，服金屑一二分，則心腹剜痛，腸胃如裂而斃，其為損傷肌骨，概可見矣。
惟作箔入藥，可為鎮心安神之用。
如或止因心氣虛以致神魂不安，並無驚邪外入者，當以補心安神為急，而非金箔所能定矣。

<u>集方</u>　（《和齊》至寶丹：）治中風不語，痰閉氣絕，並屍疰暗風，中熱瘟瘴疫毒厲氣，或山嵐瘴蠱，中惡惡氣，陰陽二毒，或產後血暈，惡血攻心，煩躁氣喘，或口鼻出血，並難產吐逆、悶亂或胎死不下諸疾，又療傷寒伏熱，唇口乾燥，譫妄發狂，並諸病神魂恍惚，頭目昏眩，眠睡不寧等證。
用金箔、銀箔二分，天竺黃、硃砂、雄黃、琥珀各五錢，生烏犀角、生玳瑁各六錢，麝香、冰片各一錢，人參、天南星各七錢。
已上一十二味，俱研極細末，再用真安息香一兩五錢，研為末，以無灰酒攪澄，飛過，濾去沙土，大約得淨數一兩。
共十三味總和一處，拌勻，煉蜜為丸，如梧桐子大。

每遇前項諸證，用五丸至七丸，以人參湯化下。
又療小兒諸癇急驚心熱，卒中容忤，不得安睡而煩躁者，如風涎搐插，每一歲兒服一丸，二歲、三歲服二丸三丸，並用生薑湯化下。
如四、五、六、七、八、九、十餘歲，只以三丸為率。
（《和劑》牛黃清心丸：）治諸風緩縱不隨，語言蹇澀，心怔健忘，恍惚去來，頭目眩冒，胸中煩郁，痰涎壅塞，精神昏憒，又治神志不定，驚恐畏怖，悲憂慘慼，虛煩少睡，喜怒不時，或發狂癲，神情昏亂等證。

用金箔一千張，人參、麥門冬（去心）、白芍藥、黃芩、當歸身、防風、白朮各二兩，川芎、茯苓、杏仁（去皮尖）、蒲黃、山藥、甘草、白蘞、肉桂、柴胡、桔梗各一兩，阿膠（蛤粉拌炒）、大豆、黃卷各一兩五錢，牛黃八錢，羚羊角、烏犀角各一兩六錢，神麯二兩一錢，麝香、冰片各四錢。
俱研為極細末，煉蜜丸，每丸重一錢。
如遇前項諸證，每服一丸，白湯化下，小兒減半。
（《和劑》紫雪：）治內外煩熱，口舌生瘡，狂呼叫走，瘴疫毒厲卒死，溫瘧熱瘧，五屍五疰，心腹㽲刺切痛，蠱毒卒黃，小兒驚癇百病，一切野道熱毒。

用黃金一百兩，石膏、寒水石、磁石、滑石四味各三斤（搗碎），水一斛，煮至四斗，去滓，入犀角屑、羚羊角屑、青木香（搗碎）、沉香（搗碎）各五兩，玄參（洗淨搗碎）、升麻各一斤，甘草（炙）八兩，丁香（搗碎）一兩。
已上八味，入前藥汁中再煮取一斗五升，去滓，入朴硝精者十斤；消石四升（如闕，芒硝亦得），每升重七兩七錢半。
已上二味，入前藥汁中，微火上煎，柳木篦攪不住手，候有七升，投在木盆中。
半日欲凝，入麝香當門子一兩二錢（研），硃砂（水飛，研）三兩。

已上二味，入前藥中攪調令勻，寒之二日。
上件藥成霜雪紫色，每服一錢或二錢，用冷水調下。
大人、小兒臨時以意加減，食後服。
（幼科鎮心丸：）治小兒風壅痰熱，驚悸譫妄，心神不寧，用金銀箔各四片，遠志（去心，薑汁拌，焙）、雄黃、鐵粉、琥珀各二錢，硃砂（水飛、研）一錢，麝香一分。

共為細末，煮紅棗，取肉為丸，如梧桐子大。
每服三五丸，用麥門冬煎湯化下。
治疔瘡拔根方。
用金箔研細，挑開疔瘡頭上抹入，能拔疔根；作金針，針疔出。

（《集簡方》：）治風眼爛弦。
用金簪頭燒紅，掠上下瞼肉，日數次，甚妙。
（《集簡方》：）治齒牙風痛。
用金花扦，火燒，針痛處立止。

（《外臺秘要》：）治梅瘡，服輕粉後口瘡齦爛。
用金器煮湯，頻頻含漱，其結毒自解。
（《本草拾遺》：）治水銀入肉，令人筋攣。
以金器焙熱熨之，水銀自漸出，吸入金器中，候金色白是也。

（辟邪丹：）治沖惡怪疾，及家間山精水狐一切怪類憑人為患。
用金箔二十片，人參、茯苓、遠志、九節菖蒲、白朮、蒼朮、當歸、桃奴（即桃樹上乾枯不落者，十二月收者連核用）五錢。
人參已下共十味，俱炒研為末，再配雄黃硃砂各二錢，麝香五分，牛黃三分。
和勻，四味另研極細，和入藥內，煉蜜丸，如彈子大，金箔為衣。

臨臥時，木香湯化下一丸，諸邪怪自退。
<h3> - 銀箔</h3>
味辛，氣平，有毒。
入手少陰、足厥陰經。

陶隱居曰：銀與金，生不同處，所在皆有，而以虢州者為勝。
蘇氏曰：銀在礦中，與銅相雜，土人採得，以鉛再三煎煉方成，故稱為熟銀。
若生銀，不自礦中出，而特然生者如絲狀，土人謂之老翁須，極難得，方藥中用生銀，必得此乃真。
今木家以硃砂而成、以鉛汞而成、以焦銅而成者，皆偽造也。

李氏曰：閩、浙、荊、湖、饒、信、廣、滇、貴州、交阯諸處，山中皆產銀，有礦中煉出者，有沙土中煉出者。
其生銀俗稱銀筍、銀芽。
所謂鉛坑中出，色褐，形如石，或如筍，打破則白，名曰自然芽，亦曰生鉛，此有變化之道也。
《地鏡圖》云：山有野蔥，下有生銀。

銀之氣，入夜色白，流散在地，其精變為白雄雞。
《寶藏論》云：銀有十七種，又外國四種。
生銀，生石礦中，成片塊，大小不定，狀如硬錫；母砂銀生五溪丹砂穴中，色理紅光；黑鉛銀，得母子之氣。
此四種為真銀。

外有水銀銀、草砂銀、曾青銀、石綠銀、雄黃銀、雌黃銀、硫黃銀、膽礬銀、靈草銀，皆是以藥製成者；丹陽銀、銅銀、鐵銀、白錫銀，皆以藥點化者。
十三種皆假銀也。
外國有四種：新羅銀、波斯銀、林邑銀、雲南銀，並精好。
<u>銀箔</u>　定心志、安神明、鎮魂魄、去驚癇、解妄火之藥（甄權）。

（張少懷）按白銀稟西方辛陰之氣，堅墜之物，善能清氣下痰，解熱鎮驚。
凡肝火為青者，煎汁飲之立定。
蓋金銀原本無毒，前人每用硝礬、水銀製煉服食，故有毒也，非金銀之毒，乃諸物之毒也。
今人用銀器貯飲食，遇毒則銀色變黑；中毒死者，以銀物探入喉中試之，有毒即黑，則銀之無毒可知矣。

又按雷氏曰：凡使金、銀、銅、鐵、鉛、錫，只可渾放藥汁中煎煮，不過借氣助藥力而已，勿煉粉入藥服。
誤服令人消脂墜膽，有暴亡之禍，戒之慎之。
<u>集方</u>　治中風不語、中惡、蠱毒、屍疰、難產、血暈等證，及怔忡驚悸，恍惚恐怖，癲癇狂亂，及小兒風壅痰熱，驚悸不寧諸證，入丸散中，與金箔同功。
（《子母秘錄》：）治妊娠腰痛如折者。

用白銀一兩，水三碗，煎八分，飲之。
（《婦人良方》：）治胎動欲墮，痛不可忍。
用白銀四兩，苧根二兩，白酒一碗，水二碗，煎八分服。
（《集簡方》：）治風牙疼痛。

用白銀二兩，燒紅，淬白酒一碗，乘熱漱飲，立止。
（《聖濟錄》：）治口鼻疳蝕，甚至有穿唇透頰者。
用銀屑一兩，水三升，煎七八合，日洗三四次。
（《千金翼》：）治身面赤疵。

以銀揩令熱，久久自消。
<h3> - 赤銅屑</h3>
味苦，氣平，微有毒。
李氏曰：銅為赤金，又有赤、白、青、黃四種之別。

赤銅出川、廣、云、貴，白銅出雲南，青銅出南番，黃銅出閩廣，皆出深山中，土人穴山採礦煉取之。
惟赤銅為用最多，亦可入藥。
《山海經》言：出銅之山，二百有奇，今則不知其幾也。
諸銅得東南紫陽之氣而生，其氣稟陽，故其質剛戾若赤銅屑者，即打銅落下飛屑也，或以紅銅火燒水淬，皆亦自落。

以水淘淨，用好酒拌入鐵鍋內炒，見火星即取起，研末用。
<u>赤銅屑</u>　接骨堅齒（《日華子》）、烏鬚髮之藥也（季時珍）。
（方盆明稿）太清服煉云：此藥秉東南乙陰之氣而生，承紫陽之氣而長，性堅味苦，能澀能斂，故合五倍子染鬚髮即黑；火煅淬酒服，治跌撲筋骨斷折；煎水洗目去弦障；和醋水煎滾飲，治女子血氣心胃疼諸病，皆取此收澀堅凝之用也。
此乃金石之劑，中病即止，不可過服。

<u>集方</u>　（李氏手集：）染白鬚發轉黑。
用紅銅細末一兩研極細，聽用。
取五倍子十兩，敲碎，研成末，鍋內炒成糊，初時黑煙出，將鍋提起放地上，不住手炒，將冷，又上火炒，待黃煙出，又提起放地上不住手炒，將冷，再上火炒，待青黃煙間出即住火。
先以真青布一大幅，浸濕，將五倍子傾在布上，捏成一團，用腳踏成餅，上用濕黃泥一擔，盫一夜，色如烏鴉羽為妙。

配膽礬、白礬各七錢，潔白鹽一兩四錢，和入紅銅末內，再研勻，和入制過五倍子餅內，再總研勻，貯磁器內。
臨染鬚髮時，取藥末一錢，配小麥面二分，用酒調如稀糊，隔湯燉稠，黃昏時乘熱，刷鬚髮上，待有二個時辰，用熱湯洗去藥，鬚髮即黑矣。
（王時中：）治跌撲析損筋骨。
用赤銅末，每用三分，熱酒調服。

折傷在上，食後服；折傷在下，食前服。
不過三五服，愈。
（費仲吾方：）治風爛眼弦沿久不愈。
用紅銅末二錢，日逐煎湯頻洗，半月尋愈。

（大氏方：）治女人心胃作疼。
用紅銅末二錢，米醋半盞，和水一碗，煎滾，澄去銅末，取醋湯飲，立止。
<h3> - 銅青</h3>
味酸、澀，氣寒，微有毒。

入足少陽、足厥陰經。
陳氏曰：生、熟銅皆有青。
是銅之精華，遇濕熱鹽醋之氣而生。
刮取淘淨，研細用之。

李氏曰：近時以銅燒紅，米醋澆之，數日即生青，亦可用。
<u>銅青</u>　拔風痰、吸膿毒、去翳障、消齒疳之藥也（《日華子》）。
李氏（時珍）曰：此藥酸澀鎮重，酸澀能拔痰吸毒，鎮重能去翳搜䘌。
故陳氏本草主風痰閉結，喉咽不通，舌強不語，又竇氏方治癰疽腫毒，內潰脹痛，膿頭不出。

若風熱夕障、目澀腫疼，若牙疳潰爛、牙齦宣露、一切蟲䘌牙蛀，咸可奏功。
皆取此酸澀可通壅脹，鎮重可去浮怯也。
但金石之劑，中病即止。
多服常服，有燥耗津液、枯損血氣之患。

司業者當審而用之。
<u>集方</u>　（《證治準繩》：）治卒中急風，眩暈僵仆，痰涎壅塞，心神迷悶，牙關緊急，目睛上視，及五種癇病，涎潮搐搦等證。
用銅青九錢（研極細），附子尖、烏頭尖、蠍梢各七個。
後三味為末，入銅青令勻，麵糊為丸，如雞豆肉大。

每服急用薄荷湯化下一丸，更入酒半盞，溫暖服之，須臾吐出痰涎。
如牙關緊急，斡開灌之，立驗。
然後隨證以調補藥治之。
（竇氏外科：）治癰疽腫毒，膿頭不出。

用銅青一錢（為末），瀝青一兩，麻油二錢。
先將油熬滾，入瀝青熔化，再入銅青末攪勻，用單油紙攤貼毒上，膿頭即出，後換長肉膏貼之。
（《凌霄集》：）治風熱外障，眼目不明。
用銅青一分，川黃連三分，防風一錢，食鹽一分。

泡湯頻洗。
（《方脈正宗》：）治牙疳潰爛，牙齦宣露，一切蟲䘌牙蛀。
用銅青三分，北細辛一錢，獨活、肉桂各一錢。
共研極細末。

再加芒硝一錢五分，冰片一分，總研勻。
貯瓷瓶內，封口勿泄藥氣。
每遇牙疳，先以發抿，蘸溫茶洗淨牙齦，用簪頭挑藥少許敷之。
不過三次愈。

治諸般惡毒初起，疔瘡發背，一切疔毒，遍身癢痛，又治小兒痘瘡黑陷不起，及喉閉腫痛，並蠱毒與破傷風。
用銅青二分，硃砂、雄黃、片腦各三分，乳香、沒藥、輕粉各五分，血蠍三錢，真蟾酥一錢，當門子二分。
上共為極細末，用稀米粥一盞和為丸，如扁豆大。
每一丸噙化，用白湯下。

<h3> - 古文錢</h3>
味辛、澀，氣平，無毒。
李氏曰：管子言：禹以歷山之銅，鑄市以救人困。
此錢之始也。

至周太公立九府泉法，泉後轉為錢。
古銅錢但得五百年外者，即可用。
而唐高祖所鑄開元通寶，得輕重大小之中，尤古今所重。
<u>古文錢</u>　活滯血、療跌撲、去翳障、通淋閉之藥也（藏器）。

（朱正泉稿）按《日華》方又主婦人生產橫逆不順，及月隔經事不來，心腹卒痛諸疾。
蓋古錢因時移世變，必年遠零落。
於地穴坑塹之中得之，歷年既久，雖具金體，純受水土至陰之氣，能達下焦陰分，散凝滯之血氣，開壅塞之道路，故善去翳障、通淋閉、活滯血而療跌撲也。
但性味辛澀而涼，治風熱眼，佐以薑汁點之，即從治之意；借其熱，以拔出風火之毒也。

如肝腎虛而內障生花不明者，又不宜用也。
跌撲疼痛，月隔淋閉，心腹諸疾，因瘀血凝滯不行者可用。
如血枯髓虛，營弱經少者，亦不宜用也。
前賢寇氏曰：古銅錢，治目中翳障，及瘀腐努出脂膜，並時氣風火腫痛目疾，日不能開者。

用生薑一塊，洗淨土，並去皮，以古銅錢刮薑汁點之，初甚苦痛熱淚，一點，少頃即愈，更不必再點。
如眼沿生瘡者，不可用也。
<u>集方</u>　（《青囊秘》：）治跌撲傷損筋骨。
用古銅錢五個（火燒、醋淬，對四十九次），甜瓜子五錢。

共研末。
每服三分，好酒調，隨傷上下，食前後服。
（《千金方》：）治赤目生翳。
用古銅錢一文，潔白食鹽五分。

煎水點眼眥內。
（《普濟方》：）治沙石淋痛。
用古銅錢十二文，煮汁飲。
（大氏方：）治產理橫逆不順。

用古銅錢五十文，酒一升，煮半升。
隨量飲。
（楊氏方：）治心腹卒痛。
用古銅錢二文，胡桃肉三個，同炒熱，入米醋一鍾，水一鍾，沖服。

（《肘後方》：）治時氣溫病，頭痛發熱，脈大，始得一日者。
用古錢百文，煎湯飲之，即吐毒出也。
<h3> - 諸銅器</h3>
氣味有毒。

李氏曰：諸銅器藏飲食茶酒過夜有毒，煎湯飲損人聲。
錫器亦然。
惟瓷砂瓦器無毒也。
（蔡心吾抄：）諸銅器用滾湯煮熱，熨霍亂轉筋，及臍下腎堂疰痛，並奔豚寒疝等疾。

又三代古銅鐘鼎彝器，藏家能辟邪祟。
而李時珍言山精水魅，多歷年所，故能興妖作祟，而鐘鼎彝器歷年又過之，所以能辟邪祟也。
<h3> - 黑鉛</h3>
（名黑錫。）

味甘，氣寒，有微毒。
入手足厥陰經。
蘇氏曰：鉛生蜀地平澤，今產銀處皆有之，燒礦而取也。
李氏曰：生山穴石問，人攜油燈，入進數里，隨礦脈上下曲折聽取之。

其氣毒人，若一月不出，則皮膚痿黃腹脹不食，多致疾而死。
獨孤滔云：嘉州、利州出草節鉛，此生鉛未經煅也。
打破燒取之，氣如硫磺。
紫背鉛，即熟鉛之精華也，有變化，能碎金剛鑽，雅州山澗砂中出。

釣腳鉛，形如皂子大，又如蝌蚪子黑色。
盧氏鉛，粗惡力劣，信州鉛雜銅氣，陰平鉛出劍州，是銅鐵之苗，並不可用。
外有波斯鉛，堅白如錫，為大丹第一；銜銀鉛，產銀坑中，內含五色，俱可入藥。
上饒樂平鉛、負版鉛，外有倭鉛，只可勾金，亦不入丹藥。

又土宿真君曰：鉛乃五金之祖，能伏五金而死八石。
雌黃乃金之苗，而中有鉛氣，是黃金之祖。
銀坑之鉛乃白金之祖。
信州鉛雜銅氣，是赤金乏祖。

鉛又與錫同氣，是青金之祖，又硃砂伏於鉛而死於硫，硫戀於鉛而死於硇，鐵戀於磁而死於鉛，雄戀於鉛而死於五知。
故鉛變化最多，一變而成胡粉，再變而為黃丹，三變而密陀僧，四變而為白霜。
<u>黑鉛</u>　鎮心安神（《日華》）、化痰定癇之藥也（藏器）。
李氏（時珍）曰：黑錫，秉北方癸水之氣，陰極之精。

其體重墜，其性濡滑，其色青黑，內通於腎，故《局方》黑錫丹、宣明養正丹皆用之。
得汞交感，能治一切陰陽混淆，上盛下虛，氣升不降，發為嘔吐、眩暈、噎膈反胃危篤諸疾。
所謂鎮墜之劑，有反正逐邪之功，其性又能入肉，故女子以鉛珠纖耳墜，即自穿孔；實女無竅者，以鉛作鋌，逐日纖之，久久自開。
此皆昔人所未知者也。

但氣帶陰毒，不可多服，恐傷損心胃之氣。
<u>集方</u>　（《和劑局方》：）黑錫丹，治痰氣壅塞，上盛下虛，心火炎盛，腎水枯竭，一應下虛之證，及婦人血海久冷無子，赤白帶下等證。
用黑錫、硫黃各二兩，沉香、葫蘆巴（酒浸炒）、附子（童便制）小日起石（研細水飛）各一兩，肉桂五錢，補骨脂、舶茴香（炒）、肉豆蔻（麵裹煨）、木香、金鈴子（蒸，去皮、核）各一兩。
上用新鐵銚內，如常法結黑錫硫黃砂子，地上出火毒，研令極細，余藥俱為細末，和勻，自朝至暮，以研至黑光色為度。

酒糊丸，如梧子大。
陰乾入布袋內，擦令光瑩。
每服四十丸，空心淡鹽薑湯下，或棗湯下。
女人陳蘄艾湯下。

（《和劑局方》：）養正丹：治上盛下虛，氣不升降，元陽虧損，氣短身羸，及中風涎潮，不省人事，傷寒陰盛，自汗唇青，婦人血侮久冷諸證。
用黑錫、水銀、硫黃（研細）、硃砂（研細）各一兩。
上用新鐵銚一隻，火上熔黑錫化汁，次下水銀，以柳條攪勻，次下硃砂末，攪令不見星，放下少時，方入硫黃末，急攪成汁，和勻。
如有焰起，以米醋灑之。

候冷，取出研極細，糯米粥焉丸，如綠豆大。
每服三十丸，淡鹽棗湯下。
<u>集方</u>　（《聖濟錄》：）治腎臟氣發攻心，面黑欲死，及奔豚諸氣喘急，或婦人血氣冷結，攻心腹作痛。
用黑鉛、石亭脂各二兩，木香一兩，麝香一錢。

先將鉛炒化，次入亭脂急炒，焰起以米醋灑之，傾入地坑內，覆住，待冷，取研，粥糊丸，如芡實大。
每用二丸，熱酒化服，取汗，或下或通氣，即愈。
（《普濟方》：）治風癇吐沫，抽掣目反，久患不愈。
用黑鉛、水銀結成砂子一兩，南星（炮）一兩二錢。

共為末，粥糊為丸，綠豆大。
小兒一歲一丸，大人以十丸為率，乳汁下。
（《千金翼》：）治水腫浮滿，用黑錫五兩，皂莢一挺（炙），白酒一斗浸二日，煮百餘沸，頻頻飲，漸消。
（《聖惠方》：）治小便不通。

用黑錫（挫末）一兩，生薑五錢，燈心五十枝，井水煎服。
先以蔥搗爛，炒熱熨臍上。
治瘰癧結核。
用黑錫三兩，鐵器炒，取黑灰，醋調塗上，用故帛圍裹，出惡汁黃水，頻頻換藥。

如此半月，不痛不破，內消而愈。
治取輕粉毒。
用黑錫五斤，打壺一把，盛好酒十五斤，納土茯苓（搗爛）一斤，乳香五錢。
封固，重湯煮一「夜，埋土中三日，每日早晚隨量飲後，用瓦盆接小便，自有粉出，服至筋骨不痛，乃止。

解硫黃毒。
用黑錫煎湯飲即解。
<h3> - 胡粉</h3>
味酸、辛，氣寒，有微毒。

李氏曰：按墨子云禹造粉；又張華《博物志》云紂燒鉛作粉，供妲已。
則粉之來亦遠矣。
今金陵、杭州、韶州、辰州皆造之，而辰州尤妙。
其色帶青，彼人言造法：每鉛百斤，熔化，打成薄片，卷作筒，安木甑內，甑下、甑中各安米醋一考，外以鹽泥固濟，紙封甑縫，風爐安火，四面養之，一七便掃入水缸內，依舊封養。

次次如此，鉛盡為度。
不盡者炒作黃丹，每粉一斤，入綠豆粉二兩，蛤粉四兩，水內攪勻，澄去清水，用細灰按成溝，紙隔數層，置粉於上，將於截成方塊，待乾收起。
而範氏《虞衡志》又言桂林所造鉛粉，以黑鉛著糟甕中，罨化成粉。
而《何孟春余冬錄》又言嵩陽產鉛造粉，其法用鉛塊懸酒缸內，封閉四十九日，開之，則化為粉；化不盡者，炒為黃丹，黃丹滓又為密陀僧。

三物收利甚薄。
蓋巧者時出新意，以速化為利故爾。
其鉛氣有毒，工人必食肥豬犬肉，飲酒及鐵漿以厭之。
□腹中其毒，輒病，竟至死者有之。

毒發急必筋抽腹痛，緩則身面痿黃，手足癱瘓，關節抽攣而斃者多矣。
欲解其毒，時臥泥地上一二月，漸愈而手足復舊。
雌黃得胡粉失色，胡粉得雌黃色黑。
入酒中去酸味，收蟹味不沙。

<u>胡粉</u>　墜痰涎（李時珍）、化癥癖（《日華子》）、下胎娠（《別錄》）、消積聚（甄權）、殺三蟲（《別錄》）、劫疳痢之藥也（甄權）。
李氏（時珍）曰：此藥即鉛之變異為白者也，其體用雖與鉛及黃丹同，而無硝鹽火燒之性。
雖能墜痰化癖，消積殺蟲，劫疳止痢，然金石之類，終能損胃克脾，泄氣耗血，性冷而不守，體重而質墜，無故妄服，有潰臟腑、壞膜絡之咎。
如脾胃虛弱，稟賦薄乏者，雖有已上諸病，不宜輕試。

僅可作敷藥解毒收濕，入膏藥止痛護肌，外用之功受益恆多。
充服食劑中，余未敢輕投也。
集方數首，因古人因病制用可否，當視證之緩急輕重，斟酌行之，毋濫也。
<u>集方</u>　（晏然和尚方：）治脾傷食滯，痰涎壅脹，老痰凝結不化，羈礙胸胃，其人形實氣壯者宜用。

胡粉五分（水飛過），用豆腐漿調服。
（《衛生方》：）治腹中鱉瘕，或癥癖不時作痛，痛極欲死。
用胡粉五錢，米泔水調澄清。
取泔水煎滾，溫飲之，即將胡粉取起，和食鹽一撮，鍋內炒熱，布裹熨腹上。

（《救急方》：）治死胎不下。
用胡粉三錢，粥糊為丸，如綠豆大。
每早服八分，白湯下，不過三服即下。
（《方脈正宗》：）治大人小兒食積停滯，不論穀食、血食、瓜果諸食，脹悶不通。

用胡粉一分，溫酒調渾，一氣吞下。
（陳氏家抄：）治諸蟲積。
用胡粉三錢，使君子肉六錢，俱研末，粥糊丸，綠豆大，每早服一分二釐，酒下。
（孫真人方：）治疳積下利，赤白頻數，腸內作痛。

用胡粉三錢，雞子白十個，調成糊，鍋內炙熟，冷茶調食一錢。
（張方仲《借急方》：）治寸白蛔蟲引動不止。
用胡粉一錢，炒燥，精豬肉煮爛，蘸食，再用烏梅、花椒湯度之。
（《子母秘錄》：）治小兒無辜疳，下痢赤白，以胡粉炒黑，用白湯調服三分。

（《子母秘錄》：）治小兒無故腹脹唇青，腹皮青色，不速治即死。
用胡粉、食鹽各一兩，炒微熱，腹上輕輕熨之。
（孫真人方：）治婦人心胃作疼，急甚者。
用胡粉一錢（為末），蔥汁和，如豆粒大，放舌上，白湯下，立止。

（《肘後方》：）治墜墮跌撲，瘀血搶心，面青氣短，垂死者。
用胡粉一錢，溫湯調服，即安。
（《救急方》：）治杖瘡疼痛。
用胡粉一兩，赤石脂三錢，水銀一錢，以麻油少許，調杵成膏，攤油紙貼之。

肉潰者，填滿，用帛緊縛。
（《集簡方》：）治抓傷麵皮。
用胡粉少許，香油調敷，一夕愈。
（邵真人方：）治黃水流膿瘡。

用胡粉、瀝青各二錢，黃丹一錢，枯礬一錢五分。
共研末，香油調搽。
（《子母秘錄》：）治小兒月蝕耳瘡。
用胡粉和黃土減半，共研末，豬膽汁調敷。

（《集簡方》：）治妬精陰瘡。
用胡粉三錢，白果肉九個，搗碎，同炒，至白果肉焦黃，去白果，取粉敷瘡。
（《備急方》：）治人兩腋下、兩胯下常濕。
用胡粉炒燥，研末摻之。

（《聖惠方》：）治一切翻花惡瘡。
用胡粉、胭脂各一兩，研勻，用鹽湯洗敷之。
<h3> - 黃丹</h3>
味辛、咸，氣寒，無毒。

陶隱居曰：即黑鉛煉粉未化盡之渣胚也。
用消石、礬石炒成丹。
若轉丹為鉛，用蔥連根搗汁，拌丹，慢煎成金汁，傾出地上，即還鉛矣。
丹用以水漂去消鹼，澄干，微火再炒紫色用。

<u>黃丹</u>　平肝鎮驚、解毒護肌之藥也（甄權）。
繆氏（仲醇）曰：此藥系熬鉛所作。
稟先天壬癸之氣，得火成丹，有靈通變化之妙。
其體重而降，質潤而涼，故前古主吐逆胃反，驚癇癲疾，痰聚心絢膜絡之內，以此陰沉下降之物，胃氣上逆可平，心氣浮怯可定也。

《別錄》又主臍攣，臍攣者，即小兒初生臍風是也。
風熱入肝，則筋自攣急。
辛寒鎮重，能散風熱；金液之性，能平肝木，故主用專之。
李氏曰：今世用以解毒散熱，去瘀長肉，治一切惡瘡腫毒，及入諸膏藥中，為外科必用之物也。

但金石火煅之性，燥寒有毒，如驚癇由於血虛，吐逆由於胃弱者，毋亂投也。
<u>集方</u>　（《集驗方》：）治吐逆不止。
碧霞丹（用水飛過）、黃丹四兩，米醋半升煎乾，傾在地上，用炭火就地上煅紅，冷定，為末，粥糊丸梧子大。
每服七丸，醋湯下。

治小兒吐逆不止。
用黃丹研末，棗肉和丸，如芡實大。
每以一丸用針簽於燈上燒過，研細，乳汁調下。
治痰閉驚悸。

用黃丹（水飛過）三錢，研末，粥糊丸，梧子大。
每日臨睡時服一丸，薑湯下。
（王氏《普濟方》：）治風癇發止不常。
《肘後方》同。

用黃丹、白礬各二兩，鐵鍋內炒，以礬枯丹黑為度，取起，為細末。
每服一錢二分，溫酒下。
治小兒臍風撮口，並容忤中惡，又令人心腹刺痛，氣衝心胸脹滿。
用真飛丹方寸匕，蜜湯調灌之。

治一切惡瘡腫毒，潰爛疼痛。
用真飛丹八兩，麻油一斤，共熬成膏。
貼之能拔膿長肉。
<u>續補方</u>　（《普濟方》：）治赤白痢，用水飛黃丹（炒紫色）、川黃連（炒）各等分，為末，米糊丸，麻子大。

每服五十丸，甘草湯下。
（《方脈正宗》：）治寒熱久瘧不止，體虛者。
用飛過黃丹、百草霜各等分，為末。
發日空心米飲服二錢，不過二服，愈。

治小兒癉瘧，但熱不寒。
用飛過黃丹一錢，蜜湯調服。
（《子母秘錄》：）治小兒重舌。
用飛過黃丹一豆粒大，安舌下。

（《普濟方》：）治小兒口瘡糜爛。
用飛過黃丹二錢，生蜜一兩，調勻，蒸黑色。
每以雞毛瞧搽，甚效。
（《集玄方》：）治金瘡出血不止。

以飛過黃丹、滑石各等分。
研細末，傅之。
（陸平周方：）治血風臁瘡。
用黃丹一兩，黃蠟一兩，香油五錢，熬膏。

先以蔥椒湯洗淨瘡上，貼之。
先賢成氏曰：仲景龍骨牡蠣湯中用黃丹，乃收斂神氣以鎮驚也。
<h3> - 密陀僧</h3>
味鹹、辛，氣平，有小毒。

蘇氏曰：密陀僧出嶺南、閩中銀銅冶處。
是銀鉛之腳。
採礦時銀銅相雜，以鉛同煎煉，銀隨鉛出。
又採杉木葉，燒灰開地作爐，填灰其中，謂之灰池，置銀銅鉛於灰上，加以炭火燒煅，鉛銅滲於灰下，銀浮灰上，退火候冷，出銀。

其灰池感鉛銅銀氣，積久成此物，形似黃龍齒而堅重，亦有白色作理石文者。
今市中所貨者，是小瓶實鉛丹煅成，大塊尚有瓶形。
銀冶所出最良而少有。
李氏曰：此藥原取銀冶者，今銀冶難得。

取煎銷銀鋪中爐底用之造黃丹者，以腳滓煉成密陀僧，其似瓶形者是也。
<u>密陀僧</u>　入服食方，下結痰，定驚癇，止反胃（《日華子》），療口瘡（朱丹溪），截瘧疾，禁久痢也（《唐本》）。
入外敷方，去面䵟。
退鼻皶，滅汗斑，愈臁瘡，拔多骨，消痔瘻，散腫毒，呼膿穢也（《唐本》）。

李瀕湖曰：其體重墜而沉，直走下焦血肉之裡，故能下結痰，去面䵟等證云。
如《夷堅志》云驚氣入心絡，喑不能言者，用此藥為末一匙，茶調服，即能言。
此乃驚則氣亂，密陀僧之重以鎮怯而平肝也。
其功用與黃丹同。

今瘍科入膏藥方中，代黃丹、胡粉用之。
又繆氏言惟治䵟𪒟敷塗外疾諸證之外，少用於服食料中者，大都可外敷，不可內服。
此藥系銷銀爐底，乃鉛銅之氣所結，能潰爛一切生物，不宜輕用也。
<u>集方</u>　（《聖惠方》：）治痰結胸中不散。

用密陀僧一兩，米醋和水各一盞，煎乾為末。
每用二錢，以酒、水各一盞，煎一盞，溫服。
少頃當吐出痰涎為妙。
治驚氣失音，方見前論中。

（周氏《小品》：）治反胃吐食。
用密陀僧三錢，醋煮過。
每用五分，米湯調服。
（《聖濟方》：）治口瘡，不拘大人小兒。

用密陀僧火燒，研為細末。
用少許搽口內。
（《方脈正宗》：）治痰瘧久不愈。
用密陀僧，火燒為細末。

每服八分，生薑湯調服。
（《聖惠方》：）治久痢不拘赤白。
用密陀僧一兩，火燒，研極細。
每服八分，清晨白湯下。

（《外臺秘要》：）治面上䵟𪒟斑點，並鼻皶赤跑。
用密陀僧二兩，銀硃五錢，共研人乳調。
夜塗旦洗。
（《活人心統》：）治夏月汗斑。

用密陀僧一兩，雄黃四錢，胡粉二錢。
先以薑片擦斑上，仍以薑片蘸末擦之，次日即焦。
（孫氏方：）治血風臁瘡。
用密陀僧，研細末，鮮豬油調，攤薄油紙上，再以油紙夾住，兩面反復貼之。

（《壽域方》：）治骨疽瘡不時出細骨。
用密陀僧研末，桐油調勻，攤油紙上貼之。
（《濟急方》：）治腸風痔瘻。
用密陀僧、銅青各二錢，麝香少許。

共為末，用津吐調塗患上。
（外科方：）治癰疽腫毒，未潰可散，已潰呼膿。
未潰用薑汁和米醋調敷；已潰用作細末，填敷毒內，或以麻油熬稠，密陀僧研末收作膏藥，貼之。
<h3> - 鉛霜</h3>

味甘、酸，氣冷，無毒。
蘇氏曰：鉛霜，用鉛雜水銀十五分之一，合煉作片，置醋甕中，密封，經久成霜。
李氏曰以鉛打成錢，穿孔，以鐵條貫成串，瓦盆盛米醋，以鉛錢串橫閣盆中，離醋二寸，以瓦盆覆之，置陰處，候生霜刷下，仍合住，再刷取也。
<u>鉛霜</u>　消實痰，定驚悸（《日華》），止吐逆，去伏熱（時珍），開胸膈煩悶之藥也（邵本）。

李氏（時珍）曰：此藥系鉛汞之氣交感英華所結，其墜痰去熱，治嬰孺驚閉諸證，蓋有奇功。
然性極冷，非久服當用之物。
病稍已即去之。
如胃弱脾虛，食少腸滑者，勿用。

風寒咳嗽而生痰者，亦忌之。
<u>集方</u>　（《聖濟錄》：）治小兒心肺積熱，夜臥多驚。
用鉛霜、牛黃各二分，研勻。
每服一分，竹瀝調下。

（《普濟方》：）治驚風癇疾，喉閉牙緊。
用鉛霜三分，蟾酥五釐，共為末。
用烏梅肉（滾湯泡軟）蘸藥於齒齦上揩之，良久便開。
（《聖濟錄》：）治喉閉腫痛。

用鉛霜三錢，甘草一兩，共為末，醋糊丸，如芡子大。
每含咽一丸，立效。
（《宣明方》：）治口疳齦爛，氣臭血出，不拘大人小兒。
用鉛霜、銅綠各二錢，白礬一錢，共研末。

摻齒齦爛處。
（《嬰童百問》：）治痔瘡腫痛。
用鉛霜、冰片各一分五釐，酒調塗痔上，立效。
<h3> - 鐵</h3>

味辛，氣微寒，無毒。
李氏曰：鐵名黑金，於五金屬水，皆取礦土炒成。
秦、晉、淮、楚、湖南、閩、廣諸山中皆有之。
以廣鐵為最。

甘肅土錠鐵色黑性堅，宜作刀劍。
西番出賓鐵又勝甘肅者。
《寶藏論》言鐵有五種，荊鐵出當陽，色紫而堅利；上饒鐵性體相若而稍次之；賓鐵出波斯國，堅利可切金玉；太原、蜀山之鐵，頑滯而鈍；剛鐵生西南海中山石間，狀如紫石英，水火不能壞，用之作鑽穿珠、作刀切金石如土也。
蘇氏曰：鐵初煉去礦，用之鑄器物者，為生鐵。

再三銷拍燒煉日久者，為熟鐵。
愈煉愈久，經火百餘遍者，為剛鐵。
如鍛家燒鐵赤沸，砧上打下細皮屑，為鐵落。
爐灶中飛出如塵，輕虛紫色，可以磨瑩銅器有光者，為鐵精。

作針家磨□細末，謂之針砂。
取諸鐵於器中，水浸之，經久色青沫起，可以染皂者，為鐵漿。
以鐵拍作片，置醋槽中，積久生衣，刮取之，謂之鐵華粉。
入火飛煉者，為鐵粉。

鐵內有硬處不可打者，名鐵核，以香油塗上，燒之即散。
<u>生鐵</u>　平肝氣，安驚癇，解丹毒，散瘀血，清耳聾之藥也（陳藏器）。
李氏（時珍）曰：鐵於五金，色黑屬水，而其性則制木，而又降氣清火也。
《素間》治陽氣大盛，病狂善怒者，用生鐵落，酒煮飲之，正取伐木之意。

《日華子》言其鎮心安五臟，豈其然哉。
又《太清服食法》言服鐵至長生，其說荒謬，不可依從。
<u>集方</u>　（《方脈正宗》：）治大人小兒驚癇頻發，能食而力足者。
用生鐵煮汁飲。

（《陳氏本草》：）治小兒丹毒。
用生鐵燒紅，淬水三次，飲一合。
（《肘後方》：）治打撲瘀血，在骨節及脅內外。
以生鐵二斤，酒三升，煮半升，服。

（《千金方》：）治熱甚耳聾。
用生鐵燒紅，投酒中飲之，再以磁石塞耳內，日用夜去之。
<h3> - 鐵落</h3>
味辛，氣寒、平，無毒。

李氏曰：生鐵打鑄，皆有花出，如蘭、如蛾，故俗謂之鐵蛾。
今造煙火家用之。
又鐵末浸醋，書字於紙，背後塗墨，如碑字也。
<u>鐵落</u>　平肝氣，定狂恕（時珍），去賊風暴痙（蘇恭），安驚癇、客忤、鬼擊、鬼疰之藥也。

《日華子》言煎汁飲服，不留滯於臟腑，借金虎之氣，以制肝木，使不克脾土，土不受邪，諸疾咸消。
而廖雨南治水腫溺脹，屢奏奇功，有自來矣。
則驚狂暴怒、賊風鬼擊諸病，一本於肝強木實火盛氣逆，用此一祛而下。
倘肝虛內乏，中氣虛寒者，不必需也。

<u>集方</u>　（《方脈正宗》：）治暴恕發狂。
用鐵落三錢，甘草一錢，煎湯飲。
（蘇氏方：）治賊風流痛關節，不能轉動。
用鐵落炒熱，投酒中飲之，立解。

（大氏方：）治小兒驚癇客尾，鬼擊鬼疰。
用鐵落二錢，炒熱，滾水沖服。
<h3> - 鐵精</h3>
味苦、辛，氣溫，無毒。

陶氏曰：鐵精，鐵之精華也。
出鍛鐵灶中，如塵飛出，色紫而體輕者，為佳。
用之摩一切銅器，光亮可觀。
<u>鐵精</u>　療驚癇，安心氣，拔疔毒，止小兒陰㿉脫肛之藥也（《日華》）。

質雖重墜而體實飛騰（朱懷宇稿），故能安心志驚癇之證。
因火盛氣怯而神情浮越不靜者，服之立安。
倘由勞倦神疲，氣虛魄亂，神不守舍，以致驚癇煩潰者，非所宜用也。
<u>集方</u>　（《至寶方》：）治火熱燔心，暴發驚狂如癇者。

用鐵精一錢，甘草二錢，煎汁飲。
（《普濟方》：）治疔腫拔根。
用鐵精（研極細）一錢，輕粉五分，麝香三釐，共研勻。
以銀針畫十字於疔上，將藥敷上，神效。

（《至寶方》：）治下痢脫肛。
用鐵精研極細如塵，敷之。
<h3> - 鐵華粉</h3>
味鹹，氣平，無毒。

馬氏曰：作鐵華粉法，用鋼鍛作葉如笏式，或圍平面，磨錯令光淨，以鹽水灑之，藏於醋甕中埋土一百日，鐵上衣生，即成粉矣。
刮取乳缽內細研如面，合和諸藥為丸、散用。
此鐵之精華，功用勝如鐵精也。
<u>鐵華粉</u>　安心神，止驚悸，化痃癖、癥結，推食積頑滯諸疾之藥也。

堅金之質，體重而降，急趨直下，少無留難。
病非堅結，體非強壯能食之人，不可輕用。
《開寶》方去有餘百病，隨所冷熱，和諸藥以棗膏為丸服，每次用不過四、五、六分。
據韋氏《得效方》治婦人陰挺，用鐵華粉一二錢，冰片一分，研細水調敷產門上。

<h3> - 鐵鏽</h3>
味辛、苦，氣寒，無毒。
陳氏曰：此鐵上自生赤衣也，以水磨落用。
<u>鐵鏽</u>　解疔毒，消惡瘡，退風癬（藏器），散腳氣壅腫之藥也（李時珍）。

按（沈志所稿）陶氏言鐵鏽水性沉重，和藥服最能墜熱開結；《嘉祐》方治傷寒熱實結胸，磨水入承氣湯服之極驗（此必強實有力人方准此）。
<u>集方</u>　（《普濟方》：）治疔腫惡瘡初起。
用多年土內鏽鐵器，火煅、醋淬不論遍次，落下鏽末，收之。
研細，先用銀針挑破，用鐵鏽少許，人乳調和傅之。

（《普濟方》：）治風癬作癢不止。
先將癬瘡抓破，用鐵鏽水塗之。
（《普濟方》：）治腳氣紅腫，熱如火灸，俗名赤遊風。
用鐵鏽水塗解之。

（《生生編》：）治重舌腫脹。
用鏽鐵器燒紅打下鏽末一錢，研細水調噙咽。
（《集簡方》：）治小兒口瘡。
用鐵鏽末水調敷之。

<h3> - 針砂</h3>
味辛，氣寒，無毒。
陳氏曰：針砂是造針家磨□細末也。
須真硇砂乃堪用。

人多以柔鐵砂雜和之，飛為粉，人莫能辨。
<u>針砂</u>　平肝氣，散癭核，消積聚，療黃疸腫滿之藥也（時珍）。
<u>集方</u>　（楊仁齋《直指方》：）治項下癭核。
用針砂八兩，入水缸中浸之，飲食皆用此水，十日一換砂，半年自消散。

（陸款山方：）治腹內一切積聚久不消散。
用針砂三合，每晚臨睡時炒熱，用布包熨之。
（《摘玄方》：）治脾勞黃病。
用針砂二兩（研極細，米醋炒七次），乾漆（燒存性）三錢，蒼朮、厚朴、陳皮、香附各五錢，甘草四錢，共為末，和針砂蒸餅為丸，如綠豆大。

每早食前服三丸，食後臨睡服四丸，白湯下。
（劉德生方：）治水腫尿少。
針砂五錢（醋煮乾），甘遂末三錢，生蚯蚓三條，蔥三枝（連根葉），共搗作餅。
用薄布襯敷臍上，用帛縛之，一日一換，以小便大通為度。

（顧仁存方：）治虛寒下利，或泄瀉無度。
用針砂一兩，肉桂、枯礬各三錢，共為末，以米湯調，用薄布襯攤臍上，下用帛縛之，當覺大熱，即愈。
（顧仁存方：）染白鬚發。
用針砂一兩（米醋炒七次），百藥煎六錢，訶子、白芨各四錢，綠礬二錢。

共為末，用熱醋調，刷鬚髮上，用軟帛包住，次早熱湯洗藥，即黑。
<h3> - 鐵漿</h3>
味鹹，寒，無毒。
陳氏曰：鐵漿，以生鐵浸水中，日久色青沫出。

若鐵上浸出黃膏，更勝。
<u>鐵漿</u>　解疔毒、瘡腫，及蛇犬虎狼毒氣所傷（藏器），或內服，或外洗，兩者皆可。
<u>集方</u>　（《千金方》：）治一切療腫。
用鐵漿日飲一升。

（《外臺秘要》：）治發背初起。
用鐵漿連飲二升，取利。
<h3> - 鐵爇</h3>
味苦，有毒。

李氏曰：以竹、木、紙草、樹葉等，爇火於刀斧劍一切鐵器上，燒之津出如漆者是也。
汪東人多用之。
<u>鐵爇</u>　（陳氏藏器方：）治一切惡瘡蝕䘌，臭爛不收，及金刃傷損皮肉，或手足軟折，或筋結瘰癧，或蟲疥癬癩等疾，用此須乘熱水凝時，取塗之。
少頃乾硬，無所用也。

<h3> - 鐵秤錘</h3>
味辛，氣溫，無毒。
《開寶》方主賊風關節不利，男子疝瘕，奔豚，婦人產後瘀血脹痛，及橫生逆產、胞衣不下等證。
並燒赤，淬酒中，俟滾響聲息，取飲之。

（鐵杵鐵斧取用亦同。）
<h3> - 水銀</h3>
味辛，氣寒，有毒。
盧氏曰：水銀原名澒，又名汞。

《綱目》又名靈液，《藥性論》又名奼女。
《別錄》曰：水銀生符陵平土，蘇氏曰今秦州、商州、道州、邵武軍亦產。
而秦州乃來自西羌界者，山中所生極多，山自折裂，土人取砂石，皆大塊如升斗，碎之乃可燒煅，故西來水銀極多於南方者。
《淮南子》曰弱土之氣御於白天，生白礬，白礬生白頑。

陶弘景言是出硃砂腹中者佳。
亦有別出沙地、色青白者，為之生澒；或硃砂粗末；或山石折裂，採其砂石燒煅成者，色小白而濁，皆不及生澒之能應化無方也。
陳霆《墨談》云：拂林國當日沒處，有澒海，周匝七八十里，國人取之，近海十數里掘坑塹數十方，乃使健夫駿馬，遍體黏貼金箔，行近海隅日光晃耀，澒則滾沸如潮，湧逐而至，若琥珀之遇芥，磁石之見鐵。
蓋澒以金為食也，遂回馬疾馳，俟湧逐之勢漸緩，遇坑塹則溜積於中，否則人馬亦為之裹沒矣。

取得此品，合香草煎制便成白金，為丹家至寶，世用熟澒燒煉，經數十百世曾未成丹者，以熟澒氣去形存，名曰陰符，又曰死屍，徒消年歲，終不可得也。
一種草澒，法用細葉馬齒莧，先以槐木捶熟，向日東作架，暴二三日，經久更善。
乃燒灰存性，置瓦甕中，封固甕口，埋土內四十九日，則澒成矣。
每莧百斤，可得澒三兩、或十兩。

胡氏《丹藥秘訣》云：取硃砂澒法，用瓷瓶盛硃砂，不拘多寡，以紙封瓶口，香草湯煮一伏時，先於地上掘一土坑，置一鐵盤於坑內，次以瓷瓶倒覆盤內，遂用鹽泥封固近盤瓶口，更築實以土，露瓶下節之半於土上，圍以慄炭煅二炷香，火息氣冷，澒自流溢盤中矣。
每硃砂末一斤，可得澒十兩，舊坑明透好砂可得澒十五兩。
邕州溪洞燒取極易，以百兩為一銚，銚之制似豬脬，外糊厚紙數重，貯之即不走漏。
若散失在地，以川椒末或茶末收之，或真金及鍮石引之即止。

陳氏曰：去澒之砂魄，名曰天琉，丹灶家用之。
雷氏曰修事勿用草澒並朱漆中燒出者，或經別藥制過者，或死屍中流出者。
誤服為毒甚深，不可不辨。
必取生傾，但不易得。

唯砂末燒取者，乃可用之。
用紫背天葵、夜交藤汁，用煮一伏時，以去其毒。
修事十兩，二汁合用七鎰。
寇氏曰：澒得鉛則凝，得硫黃則結，銅得之則明，灌屍中則後腐，以五金置其上則浮，得紫背天葵、紫河車則伏，得川椒則收。

可以勾金，可以湧泉，匱蓋藉死，取澒之氣也。
並棗肉研乳則散，別法制之則成膩粉、粉霜，吐唾研之可死蟲蝨也。
土宿真君曰：荷葉、松葉、松脂、穀精草、萱草、金星草、瓦松、夏枯草、忍冬葉、莨菪子、雁來紅、馬蹄香、獨枝蓮、水慈姑、萬年青、蒼耳草、陸六藤、白花茺蔚，皆能制汞。
程氏曰：人服水銀病拘攣，但炙金物熨之，則水銀必出。

<u>水銀</u>　墜痰下食（時珍）、落胎絕孕、殺蟲滅疥、去魅辟邪、點搽楊梅惡瘡（《日華》）、化金銀銅鐵鉛錫之毒之藥也（《本經》）。
東璞子曰：此藥，其味辛，其氣寒，其體重，其質柔，其性流走而無停止。
故前古主疥癬白禿，殺蟲破胎，有死生僵腐之力焉。
故陳藏器言：入耳能化人腦至盡，入肉令百節攣縮倒陰絕陽。

人患瘡疥，多以水銀塗之，性滑體重，直入肉裡，宜謹慎之。
頭瘡切不可用，恐毒氣入腦故也。
僅堪外敷，不宜內服。
歷觀前人感於方士，有久服致神仙不死之說，烹煮煅煉，服食而至暴卒者不可勝數，婦人誤服多致絕孕，其為毒害，昭昭不爽，可不戒哉？！

盧子由先生曰：水銀，似銀如水也。
原名澒。
按周伯溫曰：澒者，天地鴻洞未分之象也。
故澒含水而流，含風而動，含火而熔，含地而堅。

顯諸木而色華青，顯諸火而還丹赤，顯諸土而峭粉黃，顯諸金而凝霜白，顯諸水而結砂玄，隨合仍分，隨分仍合，遍周四大，攢簇五行，神仙不死藥也。
顧注留戶竅，死且不朽，益知其體性流活，善能變化五色五形。
澒煉為丹，丹還為澒。
神仙不死之質，蓋可見矣。

有言氣寒為陰金之屬者，恐失體用相蕩之為性歟。
<u>集方</u>　（寇氏方：）治痰迷閉塞不通，此方墜涎立效。
用水銀五錢，生南星一兩，麝香一分。
共研勻，以水銀不見星為度。

入石腦油少許，同搗和丸，如綠豆大。
每服一丸，薄荷湯下。
（郭子千《救急方》：）治食結胸脹悶不通。
用水銀一錢，陳粽一個，燒炭存性，入水銀同研，少加黃米粥糊為丸，綠豆大。

遇是患，每服一丸，生薑湯下。
（《梅師方》：）治婦人難產。
用水銀一兩，以白水一碗，煎湯半碗，飲之立出。
（《婦人良方》：）治婦人多產，絕孕。

用水銀二兩，麻油二兩，煎一時，俟油耗半，取出水銀，以麻油空心服三五匙，米湯調服，以油服完為度。
永絕胎孕。
不損人。
（《外臺秘要》：）治一切諸瘡，生蟲瘙癢，或痔上生蟲，疥瘡生蟲。

用水銀五錢，紅棗肉一兩煮膏，和水銀搗為丸，綠豆大。
於諸瘡癢處擦之，漸消。
（《外科全書》：）治一切惡瘡並楊梅時毒。
用水銀、胡粉、乳香、沒藥各一錢。

共研細末。
用香油少許調敷。
（《經驗方》：）治失心風疾。
用水銀一兩，藕節四個，共搗極細，米糊丸如芡實大。

每用二丸，磨刀水化下。
治疥癬蟲瘡。
用水銀二錢，枯礬、雄黃、樟腦、芒硝、蛇床子各三錢，研細末，大風子肉二十個，搗膏和入前末藥內。
總搗以水銀不見星為度。

熱湯洗淨瘡，用藥少許擦之。
秘方，升煉靈藥法：治癰疽惡瘡及楊梅諸瘡，拔毒長肉神驗。
用水銀一兩，黑鉛七錢，硃砂、雄黃各三錢，研細末。
白礬、火硝各二兩五錢，研細末。

其法先將鉛化開，投水銀，凝成餅，入硃砂、雄黃末，總研極細，然後將硝礬熔化，投前四味末入內，離火急攪，令勻，用陽城罐盛之，用鐵燈盞仰蓋罐口，上加鐵梁鐵線紮緊，鹽泥固濟盞口，放神仙爐內，先以小炭火鋪罐底，四圍以水濕紙不住手在燈盞內擦：勿令間斷。
逐漸加火以三分為度。
卒至罐中身，不必至罐頸。
每焚官香一炷，則加一分火，如是煉三炷官香為度。

候冷，取開，於盞底刮取靈藥，研極細，用甘草湯飛過，入淨絹上瀝乾，再曬燥，入冰片少許，點瘡上，時時以指頭蘸藥按之，三日自脫。
此神方也。
李時珍先生曰：水銀乃至陰之精，稟沉著之性，得凡火煅煉，則飛騰靈變，得人氣熏蒸，則入骨鑽筋，潰血蝕腦，陰毒之物無似之者。
可恨《神農經》言其久服神仙，甄權言其還丹元母，大明言其無毒，《抱朴子》以為長生之藥。

六朝以下，貪生者服食致成殘廢而喪厥軀者，不知幾千人矣。
方士之罪，固不足道，而先賢本草，其可妄言以惑世哉。
則服水銀之長生不死之說，不待刪劈而昭然矣。
而其治病之功，有不可掩者。

同黑鉛結砂，能鎮墜痰涎；同硫黃結砂，則拯救危病。
此乃應變之兵，在用者能得肯綮而執其樞機焉，又有一節之長也。
（余見鉛白霜及靈砂下。）
<h3> - 輕粉</h3>

味辛，氣燥，有毒。
升也，浮也。
李氏曰：升煉輕粉法：用水銀一兩，白礬二兩，食鹽一兩。
同研不見星，鋪於鐵器內，以小烏盆覆之，以滋泥鹽滷和熟，封固盆口，以炭打三炷香，取開，則粉升於盆上矣。

其白如雪，輕盈可愛，一兩澒可升輕粉八錢。
又法：水銀一兩，皂礬七錢，白鹽五錢。
同研如上升煉。
《海客論》云：諸礬不與水銀相合，而皂礬和鹽能制水銀成粉，何也？蓋水銀者，金之魂魄；綠礬者，鐵之精華。

二氣同根，是以暫製成粉。
無鹽制色不白。
<u>輕粉</u>　下痰涎、推積滯、利水腫臌脹之藥也（李時珍）。
繆氏（仲淳）曰：此係水銀升煉而成，療體與水銀相似，第其性稍輕浮爾。

李氏曰：觀其輕飛靈變，化純陰為燥烈，其性走而不守，善劫痰涎，消積滯，故水腫、濕熱、風痰、驚癇、惡瘡潰爛等疾，用此劫劑，去惡涎，從齒齦而出，邪郁為之暫開，而瘡疾亦因之而愈。
若服之過劑，或不得其法，則毒氣被蒸，竄入經絡、筋骨、臟腑，莫之能出，涎毒雖去，血液耗亡，筋骨失養，營衛不從，變為筋攣骨痛，發為癰腫、疳漏，或手足□裂，蟲癬頑痹，經年累月，遂成廢人，其害無窮。
嘗觀丹客升煉水銀、輕粉，鼎器稍失固濟，鐵石亦為之迸裂，況人身皮肉筋骨乎。
蓋此物本成於澒，則澒之毒尚存，又得火煉，則火之毒氣亦未出。

《神衣經》言其無毒，誤也。
凡閉結由於虛燥血不潤澤者；小兒驚風、痰涎壅上，由於內熱者；疳枳病由於脾胃兩虛者；楊梅結毒，發於氣血兩虛，久病之人者，臨用尤須斟酌。
李時珍先生曰：陳氏方言輕粉下痰而損心氣，小兒常病不可輕用，初生尤宜慎之。
而演山氏又謂小兒在胎，日受母之飲食，血毒之氣，畜在胸膈，故嬰兒生下，發驚痰十有四五。

初生三日之內，用黃連一分，去熱；輕粉五釐，散血毒；又配硃砂二分，蜜湯三匙，清解心肺積毒。
積毒既化，可免驚痰搐搦之患。
二說不同，各有所見，一謂即有胎毒者不可輕服，一謂有胎毒者宜預服之。
朱附錄於此，以便後之君子，量其證之緩急而取捨焉，庶不負前兩人之用心矣。

<u>集方</u>　（《幼科證治準繩》：）治小兒驚風痰熱，四證壅盛。
用輕粉一錢，巴霜五分，南星（炮）五錢，全蠍（炒）、真青黛、滑石各二錢。
俱研極細末，稀糊丸如麻子大。
一歲兒五丸；二三歲七丸；五六歲至十歲，多則以十丸為率。

薄荷湯化下，以通利為度。
（《幼科證治準繩》：）治小兒天釣、臍風、容忤、卒死、撮口、鵝口、木舌、喉痹、胙腮、風壅，吐涎後以他藥隨證調理。
用輕粉五分，蠍尾十四個，銅青、硃砂各二錢。
共為末。

每服五分，薄荷湯調下。
（《幼科證治準繩》）治小兒急驚陽癇熱證，面赤身熱，發搐直視，牙關緊者。
用輕粉、赤腳蜈蚣（炙）、蠍尾各五分，蘆薈、胡黃連、白附子、甘草各一錢，麝香二分。
共為末。

二歲已上兒服五分，薄荷湯化下。
（《幼科證治準繩》：）治急驚天釣撮口，此方通利痰熱。
用輕粉五分，麝香、冰片各三分，全蠍七個，南星（炮）、白附子、青黛各二錢，硃砂（水飛過）一錢。
共為極細末。

粟米糊丸如綠豆大。
每用一丸，薄荷湯調下；先研半丸，吹入鼻中。
（鄭氏化金丸：）治急驚壯熱，喘粗痰嗽，大小便不通。
用輕粉、滑石、南星、青黛各等分。

共為末。
稀糊丸如小豆大。
一歲兒三丸，多則以七八丸為率。
此方疏流蘊積涎熱。

（鄭氏利驚丸：）治急驚痰熱潮搐。
用輕粉、青黛各一錢，天竺黃二錢，牽牛末四錢。
共為末。
煉蜜丸如小豆大。

以薄荷湯化下。
（演山《活幼口議》：）治小兒涎喘服藥不止者。
用輕粉一錢，以雞子清二個拌和，銀器盛置，隔湯蒸熟。
三四歲者，食盡當吐痰、或泄而愈；一二歲者，減半。

氣實有力者方可用。
（《經驗方》：）治小兒吃泥及䑋肚。
用輕粉一分，研細，砂糖湯調服，良久泄出泥土，瘥。
（《聖惠方》：）治大小便閉，脹悶欲死，二三日則殺人。

用輕粉一錢，生麻油一合，相和，空心服。
（《方脈正宗》：）治水腫臌脹，氣促，大小二便不通。
用輕粉三錢，韭菜子五錢。
共搗作膏，薑汁調傅臍上；或作末藥，每服八分，薑湯調服亦可。

（《嶺南惠生方》：）治楊梅瘡癬。
用輕粉三錢，大風子肉二十個。
共搗為末，以鵝膽汁調塗。
（萬氏方：）治下疳陰瘡。

用輕粉末乾摻之，即結靨而愈。
（《永類鈴方》：）治䑋瘡久不合。
用輕粉一二錢，蔥汁調傅，先以米泔水溫洗。
（《極急方》：）治抓破面皮。

用輕粉末調生薑自然汁，搽之，更無痕跡。
（《普濟方》：）治牙疳臭爛有膿血者。
用輕粉二錢，川黃連五錢。
共為細末。

摻之。
（《摘玄方》：）治大人小兒耳邊爛瘡。
用輕粉一錢，配黑棗灰二錢，共研細，菜油調搽。
治耳底腫痛，膿水不絕。

用輕粉、爐甘石各一錢，麝香七釐。
共為末，摻之。
（《聖惠方》：）治爛弦風眼。
用輕粉末，口津和，以銀簪腳蘸藥，點大眥內，日一二次。

<h3> - 粉霜</h3>
味辛，氣溫，有毒。
李氏曰：以輕粉轉升成霜，故名粉霜。
升粉霜法：用真輕粉一兩，入瓦罐內，以鐵燈盞仰蓋罐口，鹽滷和滋泥塗縫。

先以小炭火鋪罐底四圍，以水濕紙不住手在燈盞內擦，勿令間斷。
逐漸加火，至罐頸住火，候冷定，取出即成霜，如白蠟狀。
<u>粉霜</u>　下痰涎，推積滯，利水腫，治傷寒積熱癲狂、譫妄見鬼及小兒急驚等證之藥也（李時珍）。
張氏（元素）曰：粉霜系輕粉轉升，得水銀之清中之清者，大能潔淨臟腑，沉痰積滯，去膀胱中宿垢積膩之物。

故下結痰，解結毒，去傷寒積熱小兒驚癇諸證。
此亦無妄之藥，必不得已而用之。
用之得宜，可稱應變之兵也。
既毒而有損真氣，豈可嘗試。

<u>集方</u>　已上諸證用他藥不效者，獨用此一味，不佐諸藥，急病用一二分，小兒用四五釐，以白湯調服。
<h3> - 靈砂</h3>
味甘，氣溫，無毒。
李氏曰：按胡演《丹藥秘訣》云：升靈砂法，用新鐵鍋安逍遙爐上，以蜜糊鍋底，文火下燒，入硫黃二兩，熔化；投水銀八兩，以鐵箸急攪，作青砂頭，如有焰起，噴米醋解之，待水銀不見星，取出細研，盛入水火鼎內，鼎口用鐵燈盞仰蓋，鹽泥固濟，下以啟然火升之，燈盞內盛水，計水乾十二盞為度，候冷取開，砂結如束針紋者，成矣。

《庚辛玉冊》云：靈砂者，至神之物也，硫傾制而成形，謂之丹基，奪天地造化之功，竊陰陽不測之妙，可以變化五行，煉成九還。
其未升鼎者，謂之青金丹頭。
以升鼎者，乃曰靈砂。
靈砂有三：以一伏時，周天火而成者，謂之金鼎靈砂；以九度抽添，用周天火而成者，謂之九轉靈砂；以地數三十日，炒煉而成者，謂之老火靈砂。

如入藥用，並宜桑柴灰、淋米醋煮伏過，方可入藥。
茅氏曰：以靈砂拌飲食。
餌胡猻、鸚鵡、貓、犬等，變其心，輒會人言。
靈砂，益精神、安魂魄、和臟腑、通血脈、下逆氣、殺精魅鬼邪之藥也（許慎微）。

李氏（時珍）曰：硫黃，陽精也；水銀，陰精也。
以之相配，二體合壁，有夫婦之道焉。
故能奪造化之功，而升降陰陽，既濟水火，為扶危拯急之神丹也。
主上盛下虛，痰涎壅盛，頭旋吐逆，反胃膈噎，霍亂轉筋，心腹冷痛，能升降陰陽，既濟水火，調和五臟，補助元神。

研末，米糊為丸如梧子大，陰陽水吞下七丸。
最能鎮墜虛怯。
龐安常言：治久患反胃，及一切吐逆之證，小兒驚吐，其效更神。
但不可久服、多服爾。

纓氏曰：前賢雖稱配合陰陽，既濟水火，然而硫汞有毒，性亦下墜，止可藉其墜陽交陰，卻病於一時，安能資其養神益氣、補助元神於平日哉？！凡胃虛嘔吐，傷暑霍亂，肺熱生痰，心虛神魂不寧等證，病屬於虛火，非關陰寒久病、陰寒驟發者，咸在所忌。
如必不得已而用之，重配參、耆、歸、術，稍可。
<u>集方</u>　（《證治準繩》：）治上盛下虛，氣不升降，痰涎壅盛，及中風涎潮，不省人事，或傷寒陰盛陽衰，自汗唇青，或婦人血海久冷。
用靈砂一錢，薑汁打米糊丸如小豆大。

每服七丸，急者九丸，薑湯送下。
頭旋吐逆，人參白朮湯下。
反胃膈噎，人參砂仁湯下。
霍亂轉筋，淡鹽湯頓冷下。

胃脘心腹冷痛，木香湯下。
疝瘕弦氣，茴香湯下。
偶感暴驚而得諸病，用人參湯下。
產後血脹不行，腹痛上攻心胃，用五靈脂湯下。

<h3> - 銀硃</h3>
味辛，氣溫，有毒。
李氏曰：按胡演《丹藥秘訣》云：升煉銀硃法，用石亭脂二斤，新鐵鍋熔化，次下水銀一斤，炒作青砂頭，如有焰起，以米醋噴之，炒不見星為度，研末，入陽城大罐內，石片蓋住，外用鐵絲纏定，鹽泥固濟，大火煅之，以三炷香為率，待冷取出。
貼罐者為銀硃，貼口者為丹砂。

每石亭脂二斤，水銀一斤，燒上銀硃一十四兩八錢，次銀硃三兩五錢。
<u>銀硃</u>　劫痰涎、破積滯、散結胸、殺蟲蝨、療疥癬、斂惡瘡潰爛之藥也（李時珍）。
李氏曰：硫黃同顧升煉而成，其體重墜，其性燥劣。
用之不當，亦能爛肉攣筋，其功過與輕粉同也。

<u>集方</u>　（《全幼心鑑》：）治小兒驚痰，內釣多啼。
用銀硃五錢、乳香一錢，瓦上焙出汗，共為末；生蒜肉一錢，煨熟，和搗為丸如黍米大。
一歲服五丸，三、四、五、六歲服七八丸。
薄荷湯化下。

（曾氏《活幼全書》：）治痰氣飲食結胸，不問陰陽虛實。
用銀硃五錢，明礬一兩。
同研細末，鐵盞內熔化，調勻，候冷，再為極細末，神麯糊為丸如梧子大。
每服二錢，薑湯吞下。

心上隱隱有聲，結胸自散。
不動臟腑，不傷真氣，明礬化痰，銀硃破積故也。
（唐瑤《經驗方》：）治男婦陰毒傷寒。
用銀硃二錢，輕粉一錢，生蒜肉三錢。

煨熟，共搗和作餅，貼手心，男左女右，兩手合定於陰下，頃間氣回，微汗出，口中微有蒜氣，即活。
（《醫方摘要》：）治蟲癬。
用銀硃一二錢，桐油調塗。
（萬氏方：）治頭生釩蝨。

用銀硃，不拘多少，米醋調塗梳掠上，通發，用幅中包頭，一夜至旦，盡死。
（《救急方》：）治疽瘡發背潰爛。
用銀硃、白礬各三錢，煎湯溫洗。
外用桑柴火，遠遠焙之，日二次，甚效。

（《普濟方》：）治魚臍疔瘡，四圍紅、中央黑者。
用銀硃五分，水和丸，白湯下。
治楊梅毒瘡。
用銀硃、輕粉各二錢，俱研細末。

黃蠟、清油各一兩，鐵盞內煎油滾，投蠟熔化，取起，將凝入朱粉二末攪勻。
用油單紙攤貼瘡上，癡自脫也。
（《簡便方》：）治血風臃瘡。
用銀硃五錢，黃蠟一兩，香油二錢，鐵盞中油內熔化，黃蠟將凝入銀硃攪勻，攤單油紙上。

再夾單油紙一層，貼之。
（《纂要奇方》：）治男婦身染楊梅毒氣，筋骨疼痛。
用銀硃三錢，枯礬四錢，作三紙捻。
每旦以一捻蘸香油，點燈照臍，被覆臥之，取汗。

<h2><span class="brown">玉石類</span></h2>
<h3> - 玉</h3>
味甘，氣平，無毒。
陶氏曰：玉出藍田及南陽徐善亭部界中。

今西域于闐國、疏勒諸處，出玉。
晉鴻臚鄉張匡鄴，使于闐。
作行程記載其國採玉之地，云：玉河在闐國城外，其源出崑崙山，西流一千餘里，至於闐界牛頭山，乃疏為三河，一曰白玉河，在城東三十里；二曰綠玉河，在城西二十里；三曰烏玉河，在綠玉河西七里。
其源雖一，而其玉隨地而變，故其色不同。

每歲五、六月，大水暴發，則玉隨流而至，玉之多寡，實由水之大小。
七、八月水退乃可取。
又王逸民《玉經》載玉之色曰：赤如雞冠，黃如煮慄，白如截肪，黑如純漆。
而青玉獨無說焉。

今細查之，青白者嘗有，黑者時有之，黃赤者絕無。
雖禮之六器，亦不能得其全真者。
今儀州出一種石色如煮慄，彼人謂之慄玉，或云若黃王之類，但少潤澤，聲不清亮，為不及也。
然服食者，惟貴純白，他色亦不取焉。

李氏曰：按《太平御覽》云，交州出白玉，夫余出赤玉，挹婁出青玉，大秦出菜玉，西蜀出黑玉，藍田出美玉。
觀此諸說，則玉出產之處亦多矣，而獨以于闐玉為貴焉。
古禮玄硅、蒼壁、黃瓊、赤璋、白珀、玄璜以象天地四時而立名。
《禮記》雲石蘊玉，則氣如白虹，精神見於山川也。

《博物志》雲山有野谷生，下有玉。
玉之精見如美女。
《玉經》云玉生山者，有山玄文；產水者，有水蒼文。
生於山而木潤，產於水而流芳，藏於石而文采露於外。

觀此諸說，則玉有山產、水產二種不同。
細考之中國之玉多在山，于闐之玉多在河也。
其石似玉者，如□玞、琨珉、□瓔等類也。
北方有罐子玉，雪白有浮眼，乃土藥燒炙者，然無溫潤光明之氣色，不可不辨。

又稗官載火玉，色赤，可烹鼎；暖玉可闢寒，寒玉可闢暑，香玉氣香，軟玉體柔。
又外國有觀日玉，洞照日中山水宮闕。
此皆希世之寶，不易得也。
<u>白玉</u>　潤心肺，助聲音，止煩渴，定虛喘（《日華子》），安神明，滋養五臟六腑清純之氣之藥也（李珣），（陸平林稿）宜與金、銀、人參、竹葉、麥門冬同煎服，有益。

又按《玉經》有青、黃、赤、白、黑、碧六種之色，凡入藥惟取生玉純白無暇者佳，如他色者性劣而燥，不可用也。
<h3> - 青琅玕</h3>
味辛，氣平，無毒。
寇氏曰：《書》云雍州厥貢球琳琅玕。

又《西域記》言天竺國亦有之。
又按許慎《說文》云：琅玕，石之似玉，生南海石崖間，狀如筍，質似玉，體如石，感陰陽之氣而成。
又《列子》云：蓬萊之山，珠圩之樹叢生。
據此諸說，則琅玕生於西北山中及海上山崖間。

如生於海底，以鐵網取者，是珊瑚，非琅玕也。
產于山石崖者為琅玕，青色。
產於海底者，為珊瑚，紅色。
此說明甚。

又回回地出一種青珠，與碧靛相似，恐是琅玕所作者也。
<u>青琅玕</u>　療肝逆氣阻（陶弘景方），手足逆臚，熱瘡身癢（神農），疥瘙死肌及石淋淋閉不通（藏器方），產後惡血悶脹諸疾。
俱宜火燒投酒中，淬之三次，取酒飲一二合，愈。
（《廣筆記》：）治乳蛾腫脹。

用雄黃一錢五分，膽礬、明礬各一錢，芒硝二錢，俱研極細，和勻，吹入喉中。
又方用雄黃二分，火硝一錢五分，硼砂五分，冰片三釐。
共研細末，用蘆管抄藥一二匙，吹喉間，即吐痰涎，愈。
治坐板瘡。

用雄黃二錢（研極細），瀝青六錢（研碎）。
和勻，以綿紙包裹，捻成紙條，用豬油熬化，浸透，點火燒著，取滴下油，搽上立效。
治蛇咬傷。
用雄黃五錢，研細末，以菜油半盞調，再以白芷一段在油內，和雄黃磨，以白芷磨去少許，蘸雄黃油搽傷處，溫火烘之，滴盡黃水為度，水出腫漸消。

治小兒癖疾積塊，僻居兩脅，生於皮裡膜外也，又有痞結者，否塞中脘，堅硬可按也。
二證總因飲食失調，停滯不化，邪氣相搏而成。
用藥必先固胃氣為主，使養正而癖積自除。
若欲直攻，其積損其脾土，脾土一虧，必變證百出矣。

以運脾消癖散，用雄黃五錢（研細），白蒺藜、厚朴、白朮、三稜、麥芽、甘草各一兩。
俱用醋拌炒，磨為末，每早晚各服一錢，米湯調下，外用磨癖膏，見硇砂下。
<h3> - 珊瑚</h3>
味甘，氣平，無毒。

李氏曰：珊瑚生南海，及波斯國、師子國來，今廣州亦有。
生海底，作枝柯，五七株成林。
居水中，直而軟，見風則曲而硬。
枝柯多者更難得。

明潤如赤玉，胭脂色，有細縱文者為上，淡紅者次之，黑色者不堪用。
按《海中經》云：取珊瑚先作鐵網，沉水底，珊瑚貫中而生，歲長一尺，因絞網得之，皆摧折在網中，故難得完好者。
不知今之取者果爾否。
按《東明史記》言：漢積翠池中，有珊瑚樹，高一丈二尺，本有三柯，上有四十六條，云是南越王趙倫所獻，夜有光。

晉石崇家，有珊瑚樹，高六七尺。
今並不聞有此高大者。
<u>珊瑚</u>　散瘀血、去目翳之藥也（魯水）。
繆氏（仲淳）曰：此得水中陰堅之氣以生，體潔而氣清，質堅而性墜，故《唐本草》善消瘀血而去翳障，《大氏方》又言鎮心志、止驚癇，皆取此堅潔清重之義云。

<u>集方</u>　（彭氏家抄：）治心肺鬱熱，吐衄不止。
用大紅珊瑚，以布包，鐵錘徐徐擊之，俟碎，入鐵研中徐徐研，極細如粉。
每服二分，百合煮成糊，調服。
（《眼科類方》：）治目中膚翳。

用珊瑚、貝子、真珠、瑪瑙、琥珀、石蟹各等分。
為極細末。
用米許，點入目中。
（《方脈正宗》：）治心神昏冒，驚癇卒倒，或怔仲煩亂。

用大紅珊瑚、琥珀、真珠各一錢，研極細；人參、白朮、當歸、膽星各三錢，共研末，和珊瑚等末，每服一錢，燈心湯調下。
<h3> - 瑪瑙</h3>
味辛，氣寒，無毒。
李氏曰：瑪瑙，生南北東西四野外國中，非玉非石，而又玉石之屬，乃重寶也。

有紅、白、黑、花斑四種，有花紋如纏絲者為上品。
得自然灰即軟，可刻字也。
按曹昭《格古論》云：多出南北東西四番外，非玉非石，堅而且脆，刀刮不動。
其中有紅、黃、白、黑斑點。

又顧氏《負暄錄》言：瑪瑙品類甚多，出產有南北，大者如斗，其質堅硬，碾造費工力。
東南產者出大食國，色正紅，無瑕斑，可作杯□。
西北產者，色青暗。
今寧夏瓜沙、羌地砂磧中亦嘗有之。

外有柏枝瑙，花如柏枝；有夾胎瑙，正視瑩白，側視又若凝血，一物二色也；截子瑙，黑白相間；合子瑙，色如漆黑，中有一條白線間之；錦紅瑙，其色赤如錦花；纏絲瑙，其色紅白如絲之細。
此皆貴重之品。
又有漿水瑙，其色如淡水花；醬斑瑙，有紫紅花點；曲蟮瑙，有粉紅花條。
皆其次者。

又有紫雲瑙，出和州；土石瑙，出沂州。
此二瑙，亦有紅色雲頭、纏絲、胡桃等花者。
又竹葉瑙，出淮右，花如竹葉。
並可作桌面、屏風。

又金陵雨花臺小瑪瑙，止可充玩好。
試瑪瑙法，以瑙研木不熱者為真。
<u>瑪瑙</u>　辟惡氣（陳藏器），解容忤，去目障之藥也（李時珍）。
繆氏（仲淳）曰：此乃玉之屬也。

觀《寶藏論》言研木不熱，其性寒可知。
光潔明淨，其體清可知。
故陳氏方辟惡氣而解客忤，去目翳而熨赤爛，皆取此寒潔清淨之氣，而闢除卒暴鬱結之疾也。
<u>集方</u>　（楊木公方：）治卒暴惡邪鬼氣，及小兒客忤，神亂氣閉之證。

用明淨瑪瑙，粗石上酒磨汁，薑湯沖和灌之，即蘇。
治目生翳障。
用瑪瑙配珊瑚用。
（見珊瑚集方中。）

<h3> - 雲母</h3>
味甘，氣平，無毒。
《別錄》曰：雲母出泰山、齊山、廬山、瑯琊、北定。
蘇氏曰：今雲夢山、方台山及江州、淳州、杭越間亦有。

生山石間，宜二月採。
李氏曰：候雲氣所出之處，掘取無不大獲。
但掘時忌人聲也。
小者長三五寸，大者長五七尺，作片成層可析，光瑩如水，白澤輕透者為上。

以沙土養之，歲月生長。
置千斤於一室中，雲氣當起，向日觀照，五彩並共，陰地不見諸色也。
多青色者，名雲英，春月宜服。
多赤色者，名云珠，夏月宜服。

多白色者，名雲液，秋月宜服。
多黑色者，名雲母，冬月宜服。
具青黃色者，名云砂，季夏宜服。
晶晶純白色者，名云磷，不拘四時宜服也。

純黑色者，有毒，不宜服，誤服令人病淋瀝、瘡疥，即陽起石也。
雷氏曰：修治設經婦人手，便失靈異。
以白水煮一日夜，研細用。
<u>雲母</u>　下痰飲、退瘧疾、止久痢（《別錄》）、禁淋帶之藥也（甄權）。

韓氏曰：此藥色白屬金而主肺，石藥中溫良之品也，以其法金，故主肺胃痰飲；金能平木，故退瘧疾而定寒熱；甘平和胃以溫中，故又止久痢、禁白帶淋濁之疾焉。
但味性雖居甘平，終屬石類，與人身臟腑氣血實非同器，只宜用以治病，取效則已。
如前古所云煉服益精明目，輕身延年之語，此後世妄誕之士，假神農之言，附會其說，以欺世愚俗，不可依從。
<u>集方</u>　（《方脈正宗》：）治痰飲吐涎沫，或頭痛者。

用雲母（水煮過）五錢，半夏（薑汁製）、南星（薑汁製）各一兩，於白朮（土拌炒）一兩五錢。
共為極細末。
每早晚各服三錢，食後白湯調下。
（《金匱》方：）治牝瘧寒多熱少者。

用雲母（燒半日）、蜀漆（燒去腥）、龍骨（燒紅）各等分。
為末。
未發前，服一錢，薑湯調下。
（《千金方》：）治赤白痢積年不愈。

用雲母（經煉過）為細末，每早晚各服八分，薑湯調下。
（《千金方》：）治婦人帶下白淫。
用雲母（煉過）為細末，每早晚各服一錢，黑棗泡湯調服。
（何德揚：）治難產催生方。

用雲母（經煉過）五錢，為極細末，溫酒調服，入口即產，不順者即順，萬不失一。
（《事林廣記》：）治金瘡出血不止。
用雲母（經煉過）研細末，傅患上即止。
治小兒驚風，大人癲癇，及男婦骨蒸勞熱，咳嗽吐痰如中風語澀，舌強久不瘥者；又傷寒大熱不解，狂躁不寧，一切陽熱火盛之證，悉皆治之，名安神丸。

用上潔雲母石（研細水煮過）五錢，烏犀角、硃砂各三錢，玄明粉一錢，冰片、牛黃、麝香各四分，共研極細。
再配人參、白茯苓、膽星、地骨皮、甘草各四錢，微炒為細末。
麥門冬（去心）一兩，酒煮爛搗膏為丸如雞豆大，曬乾，淨瓷器封藏。
每遇是患，大人服三丸，小兒服一丸，生薑湯化下。

治小兒一切痰喘，名萬金散。
用上潔雲母石（水煮過）五錢，全蠍、殭蠶、甘草、膽星、黃連、天麻各四錢（俱微炒），牛黃、巴霜、冰片各二分。
共為末，每服一分，薄荷湯化下。
治小兒急慢驚風，癲癇天吊，中惡容忤，臍鳳撮口，胎驚胎癇，牙關緊急，痰熱搐搦，反躬竄視，昏迷不醒，一切驚怪危惡緊急之證，並皆治之，名大聖奪命丹。

用上潔雲母石（水煮過）、全蠍、殭蠶、烏梢蛇尾、烏犀角、羚羊角、赤足蜈蚣各五錢，石菖蒲、羌活、白附子、茯神、半夏、膽星、北細辛各四錢，沉香、川烏（童便制）、人參、甘草各三錢，琥珀、硃砂、珍珠、雄黃各二錢，天竺黃一兩，川烏（泡）一個，金箔四十張，麝香一錢。
薑汁打糊為丸，如芡實大，每卅丸薄荷化下。
<h3> - 白石英</h3>
味甘，氣微溫，無毒。

入手太陰、陽明二經氣分。
蘇氏曰：白石英出澤州，虢州、□州多有，今取澤州者為勝。
《別錄》曰：向出華陰山谷，大如指，長三四寸，六稜如削，白澈有光，長五六寸者更佳。
黃端白稜者，名黃石英；赤端白稜者，名赤石英；青端赤稜者，名青石英；黑澤有光者，名黑石英。

若細而長，及大而不正、與多瑕疵者，俱不可用。
李氏曰：澤州有英雞，嗜石英而性補。
<u>白石英</u>　養陽氣、滋陰臟之藥也（青霞子）。
王氏（嘉士）曰：色相瑩潔如花萼，故名石英。

以石質可入腎，白色可入肺，中含火光可散寒，故前古主腎氣不周於胸而消渴，天癸枯竭於內而陰痿，肺氣衝逆不平而咳逆，風濕留滯不行而痹結，或心陽失令而胸膈作寒，或脾胃衰弱而中氣不運。
此藥體堅而氣潤，質重而性輕，味甘溫而能補中逐冷，雖屬石種，實無燥劣剛暴之性，大有資化育神之功。
奈何前人以功用載之方冊，而後人竟棄之不用，惜哉！然僅可暫用，應效即已，又不可使人多服、久服也。
<u>集方</u>　（華佗《青囊秘》以下共五方：）治腎臟陽氣衰微，津源不能上濟於華池，頻作渴者。

用白石英四兩，煎湯飲。
一方加枸杞子二兩同煎，亦通。
治婦人年未五十，天癸久絕不行。
用白石英四兩，當歸身二兩，煮酒飲。

治形寒飲冷，肺氣衝逆，作咳作喘，或為哮嗆，或為冷怯。
用自石英二兩，日煎湯飲，一月平復。
治風濕留滯筋脈，四肢木強，不能舉動而痹痿者。
用白石英四兩，用好酒十壺，重湯蒸三日夜，酒耗去半，白石英仍浸酒內，逐日隨量飲。

飲畢，再加酒十壺，如法蒸飲。
全愈。
治心火失令，胸膈時作寒冷，陽氣不運，漸成中滿，減飲食者。
用白石英八兩，用好酒十壺，重湯蒸三日夜，與前風濕留滯方同法制服。

（孫真人《千金翼》：）一方治虛寒百病。
用白石英，打碎如小豆大，取一合，每日煮粥食，次日取起，水洗淨，再和粥煮。
如此煮粥食百日，即見顏色悅澤，精神強健，百病全消。
<h3> - 紫石英</h3>

味甘，氣溫，無毒。
味厚於氣，陽中之陰，降也。
入手少陰、足厥陰經血分藥。
《別錄》曰：紫石英，生泰山山谷。

吳氏曰：今會稽山、諸暨山、陽山山、烏程山俱有之。
李氏曰：今江夏礬山、永嘉固陶村小山亦有。
其色淡紫，其質瑩澈如水晶，不拘大小，皆具五稜如削，兩頭如箭鏃。
修治：凡入丸散，用火煅，醋淬七次，研末，水飛過用。

<u>紫石英</u>　（《本經》）溫中暖臟之藥也。
（李仁甫稿）如前古治咳逆上氣，寒熱邪氣，婦人風寒在於宮，絕孕無子，蓋取溫以除寒，甘以補中也。
如《別錄》又言定驚悸、安魂魄者，蓋取重以去怯，明以達幽也。
此藥填補下焦，而走腎臟，為婦人暖子宮、壯胎娠、治半產，誠為要藥。

然而止可暫用，不宜久服。
凡系石類皆然。
不獨石英一物也。
如婦人絕孕，由於陰虛火旺，不能攝受精氣者，又忌用之。

<u>集方</u>　（以下三方出華佗《青囊秘方》：）治肺寒咳逆上氣。
用紫石英火煅，醋淬七次，研細末，水飛過，每早用五分，花椒十粒，泡湯下，十服全愈。
治時行寒瘴，頭痛，寒熱如瘧。
用紫石英五分（製法如前方），生薑五片。

煎湯調服，三服愈。
治婦人胎胞虛冷，久不受孕，或受孕多小產者。
用紫石英二兩（製法如前），配香附（醋炒）、當歸、川芎（俱酒炒）、白朮（土拌炒）各三兩，枸杞子（酒洗炒）、熟地黃酒煮，搗膏，煉蜜丸，梧子大。
每早晚各服三錢。

好酒送下。
（《鄭子來家秘》：）治怔忡驚悸，魂魄不寧，或心虛不寐，精神煩亂。
用紫石英一兩（製法如前），配當歸、遠志、棗仁、川貝母、茯苓、柏子仁各二兩，川黃連三錢，俱用鹽水拌炒。
研為末，煉蜜丸，每早晨服三錢，臨睡服四錢，俱用黑棗湯下。

（《金匱》方：）治。
風熱瘛瘲，及癱癇瘛瘲。
用紫石英、白石英、寒水石、石膏（俱打碎）、大黃、千薑、龍齒、牡蠣、滑石、甘草各五錢。
水一升，煎半升，食後溫呷，無不效者。

<h3> - 菩薩石</h3>
味甘，氣平，無毒。
寇氏曰：菩薩石出嘉州、峨眉、五臺諸山，及匡廬岩竇間。
其質六稜，或大如慄棗，或小如櫻桃，其色瑩白明澈如狼牙石、水晶之類。

日中照之，有五色光彩，映日可愛，亦石英之類也。
<u>菩薩石</u>　解百藥毒、化諸蠱毒之藥也。
宋人《日華子》治藥毒、蠱毒及蛇、蟲、蜂、蠍、狼、犬諸毒，並一切金石藥毒，變動作癰疽渴疾。
又傷寒熱狂譫語，產後血閉驚癇諸證，俱用白湯磨服。

如蛇、蟲、狼、犬等傷，再為末，並傅傷處。
<h2><span class="brown">金石類</span></h2>
<h3> - 石青</h3>
味甘，氣平，無毒。

《別錄》曰：石青生朱崖山谷，及武都朱提南海中。
吳氏曰生蜀地、朱崖已南，及林邑扶南。
舶上來者，形塊大如拳，其色甚青，腹中亦時有空者。
武昌者，片塊小而色更佳。

今簡州、梓州者，形扁作片，而色稍淺。
李氏曰今繪畫家用之，其色青翠，不諭楚、蜀、黔、滇諸處亦有之，而今貨石青者，有天青、大青、西夷青、回回青、佛頭青種種不同，而回回尤貴。
外有扁青、層青、碧青、白青，皆其類耳。
<u>石青</u>　下頑痰、去風癇（時珍）、定驚悸、明目疾（神農）、堅筋骨折傷之藥也（《別錄》）。

蘇氏（水門）曰：此藥色青質細，光潤瑩徹，通東方甲膽乙肝之神，故善能明目，退翳，鎮驚定狂，下痰破結，立見奏功。
然終屬石藥，但中病即已，不可多服、久服也。
如前古又主折傷，筋骨損壞，溫酒調服數分，日漸完固。
軍醫黃大功用救陣後傷殘，屢見神應也。

<u>集方</u>　治頑痰阻塞不化，時發風癇。
用上翠嫩石青五錢，石綠二錢。
俱研極細末，以神麯打糊丸綠豆大，每服十丸，溫湯下。
能吐痰一二碗，不損胃氣。

治小兒急驚風。
用石青一兩，天竹黃五錢，牛黃一分。
俱研極細末，每服一二分，生薑湯調下。
治目痛目癢，並翳膜不明。

用石青三錢，珍珠一錢。
研極細，用銀簪腳點少許。
已上三方出《慕容道子丹秘》。
<h3> - 空青</h3>

味甘、酸，氣寒，無毒。
入足厥陰肝之用藥。
陶氏曰：空青生益州山谷，及越嶲山。
有銅處則生。

其腹中空。
蘇氏曰：今蔚、蘭、宣、梓諸州亦有。
宣州者腹中空，蔚州、蘭州者成片、或成塊，色青無空腹者。
大氏曰：空青大者如雞子，小者如相思子。

其殼青厚如荔枝，其內有漿，味酸甘，又按張樂《玉洞要訣》云：空者，言其質，青者，言其色也。
產上饒，似鍾乳者佳。
片片段段皆金紫色，有光彩。
次產蜀嚴道及北代山者，亦好。

受庚辛赤金之精，甲乙陰靈之氣，近泉多生，久而含潤。
初從坎中出者，其內有水如漿，味頗甘酸。
經久即干，如連珠金星，燦燦然，又按《庚辛玉冊》云：多生金坎中，生生不已，故青為之丹，有如拳大，及卵形者，乃得空中有漿如水。
出銅坑者亦佳，止堪作畫，又有石青、楊梅青皆是一體，而質有精粗不同耳。

點化以曾青為上，空青次之，楊梅青又次之。
但圓實如珠者，乃白青，非空青也。
修治各隨方制，酒浸醋拌，制過乃可變用。
<u>空青</u>　明目聰耳、利九竅之藥也（神農）。

葉氏（振華）曰：此藥得金礦精英之氣，熏蒸而生，輕虛玲瓏，力走空竅。
故前古主目病一切諸證。
凡腫赤翳淚，痛癢昏蒙，及目珠傷損破壞，鹹得救全。
目疾諸方，首稱之也。

推此而外，如頭風腦脹，中風口喎，蘇甄兩氏屢用奏功。
色青主肝，去肝經風熱為最，故為治目神藥，此藥中之珍貴妙品也。
一時難購，塗目疾之外，他用稀少。
然治目病，其應甚捷。

倘目珠死枯、翳干，並傷損致瞳神走裂者，用之亦無益也。
王紹隆先生曰：空青，色青法木，故可入肝，功能明目，肝主開明於目，故也。
然瞳子神光，專司在腎，空青中空有漿，宛如骨中之髓，且金星燦燦然，象形從治，特易易耳。
<u>集方</u>　（《聖濟錄》：）治雀目、赤目、青盲、內外翳障，及風眼、火眼、淚眼，並膚翳昏暗，一切目疾，咸可治之。

用空青、胡黃連（俱用天落水洗淨）各三錢，曬乾為極細末，加大冰片一分，總研勻。
用潔淨瓷瓶收貯。
每臥時仰頭用鵝管吹藥一二分入兩鼻內，便寬目中有涼，為驗。
（時珍方：）治戶風口眼喎斜。

用空青、豆粒許，干嚼含咽甚效。
治頭風腦痛，百藥不效。
用空青一錢，冰片一分，共研極細末，吹一分於兩鼻孔中。
或用一二分白湯調服亦可。

治斑瘡入目、不退者。
用空青一錢，丹砂二錢。
共研細末，蠐螬五枚，搗汁和藥點之。
<h3> - 曾青</h3>

味酸，氣寒，無毒。
《別錄》曰：曾青，出蜀中及越諸、蔚州、鄂州諸山谷中。
李氏曰：其山有銅，曾青生其陽。
曾青者，銅之精也。

色理相類空青。
累累如黃連相綴，又如蚯蚓屎而方稜，色深如波斯青黛，層層而生，故名曾青。
叩之作金聲者始真。
又《造化指南》云：空青多生金礦，曾青多生銅礦，乃石綠之得道者，稟東方之正色也。

須酒醋漬煮，乃有神化。
修治：勿用夾砂石及有銅青者。
每一兩，取綠豆二合，荸薺二兩，入瓷鍋內，同煮一晝夜，勿令水火失時，取出，再用東流水浴過，研如粉用。
<u>曾青</u>　治目義同空青，茲不重錄。

<h3> - 石綠</h3>
（又名綠青。）
味苦、澀，氣平，有小毒。
李氏曰：綠青，即石綠，陰石也。

生銅坑中，乃銅之祖氣也。
銅得紫陽之氣而生綠，綠久則成石，謂之石綠。
而銅生於中，與空青、曾青同一根源也。
范成大《桂海志》云，石綠，銅之苗也。

出廣西右江有銅處，生石中，質如石，名石綠。
一種脆爛如碎土石者，名泥綠，品最下。
按《大明會典》云：青綠石礦一斤，淘淨綠一十一兩四錢。
暗色綠，每礦一斤，淘淨綠一十兩八錢。

硇砂一斤，燒造硇砂綠一十五兩五錢。
修治揀上色深綠精好者，研篩水飛過用。
<u>石綠</u>　吐風痰、消喉痹、殺疳䘌之藥也。
蘇氏（水門）曰：此藥酸澀，善能逐涎，化風痰眩悶，用一二錢研末，白湯調服，偃臥須臾，涎自口角流出，即愈。

其功更勝於他藥，故著之。
李氏（時珍）曰：痰在上，宜吐之；在下，宜利之。
亦觀人虛實強弱，更察其脈，如痰鬱、火閉、氣盛有餘之人，乃可投之。
如肺燥陰虛血少、胃弱之人，並六脈虛數，亦須斟酌行之。

故初虞世有金虎碧霞之戒，正此意也。
<u>集方</u>　（《和劑局方》：）治風痰迷悶。
用石綠一兩，川烏頭尖、蠍梢各七個。
共研為末，米糊丸芡實大。

每服二丸，薄荷湯化下，須臾吐出痰涎。
（《方脈正宗》：）治喉痹脹塞，水藥不通。
用石綠一錢，研末，白湯調服，須臾吐出涎痰，立通。
（《集玄方》：）治小兒疳熱生瘡，或頭瘡、鼻瘡、耳沿瘡、咽頸窩瘡，久不瘥者。

用石綠、白芷各等分。
為細末。
先以米泔溫水洗瘡，用豬膽汁調搽，數日愈。
治齒縫疳䘌臭爛。

用前藥少許，搽齒縫間，即愈。
治急驚昏迷，不省人事。
用石綠四分，輕粉三分。
共研細末。

每服二分。
薄荷湯調下，取吐。
<h3> - 丹砂</h3>
味甘，氣微寒，有毒。

可升可降，陰中陽也。
入手少陰經。
《別錄》曰：丹砂出符陵山谷。
符陵，涪州也，接巴郡之南，今不復採矣。

出武陵、西川、諸蠻夷中者，通屬巴地，謂之巴砂。
蘇氏曰：近出辰州、宜州、階州，而辰州者為最。
生深山石崖間，穴地數十丈，始見其苗，乃白石，曰硃砂床。
砂生床上，大者如雞卵，小者如榴子狀、若芙蓉，頭似箭鏃連床者。

色暗而光明瑩徹，碎之嶄岩作牆壁，如雲母石成層可析者，辰砂也。
過此以往，皆淘土石中得之，無石者彌佳，宜州者亦有大塊，亦作牆壁，但罕類物狀，色亦深赤，為用不及辰砂。
蓋出土石間，非生石床故也。
宜之鄰地春州、融州亦有砂，故其水盡赤，每煙霧鬱蒸之氣，作赤黃色，土人謂之硃砂瘴，能作瘴癘，為人患也。

階州者但可作畫，不堪入藥。
雷氏曰：砂凡百等，有妙流砂，如拳許大，或重一鎰，具十四面，面如鏡，遇陰沉煙雨，即有紅漿溢出。
有梅柏砂，如梅於許大，夜有光，照見一室。
有白庭砂，如帝珠子許大，面有小星燦爛。

有神座砂、金座砂、玉座砂，不經丹灶，服之自延壽命。
次有白金砂、澄水砂、陰成砂、辰錦砂、芙蓉砂、平面砂、金星砂、馬牙砂、神末砂、曹末砂、豆瓣砂、石砂、塊砂、溪砂、土砂等，不可一一細述也。
寇氏曰：出蠻洞錦州界狤獠峒老鴉井者，井深廣數十丈，聚薪焚之，石壁迸裂處，即有小龕，中生石床如玉，床上結砂，光明可鑑。
砂洎床大者，重七八兩，或十餘兩。

張果老人云：丹砂者，萬靈之主。
居南方，或赤龍建號，或朱鳥為名。
上品生辰錦，中品生交桂，下品生衡、邵。
清濁體異，真偽不同。

辰錦者，生白石床上，十二枚為一座，如未開蓮花，光明耀日，座中大者為君，小者為臣，四面朝護。
又有紫靈砂，圓長似筍、而紅紫為上品。
又有如馬牙光明者，亦上品。
白色若雲母者，為中品。

石片稜角生青光者，為下品。
交桂所出，但是座上，及打石得之，形似芙蓉者，亦入上品。
顆粒通明者，為中品。
片段不明者，為下品。

衡邵所出，雖是紫砂，得之沙石中者，亦下品也。
陳氏曰：金州、商州，一種色微黃，作上氣。
信州一種，形極大，光芒牆壁，略類宜州所產，而有砒氣，破之作生砒色，若入藥用，見火殺人。
《庚辛玉冊》云，柳州一種，全似辰砂，塊圓如皂角子，不入藥用。

出商、黔、宣、信四州者，內含毒氣及金、銀、銅、鉛之氣，並不可用。
設雜石末及鐵屑與黑色，名陰砂者，亦不堪用。
李時珍曰：色不染紙者，為舊坑；色鮮染紙者，為新坑。
舊坑者佳，新坑者次之。

雷氏曰：凡修治硃砂，上品者，敲豆粒大，每用砂一斤，好酒一斤，米醋一斤，童便一斤，綠豆三合，再和清水二斤。
用煮，以水乾為度，斯毒解而無石發之患。
此法是蜀醫楊紫亭用之，良。
<u>丹砂</u>　鎮定心氣之藥也（甄權）。

（陳芝先抄）龍潭方主寧心定志，安魂魄癲狂，散驚癇，蘇卒忤，殺鬼邪狐魅，解鬱熱妄火等證。
究其功用之所長，陰清鎮重，安煩下熱，故於心神魂魄忘意不寧之證，每需用之而不棄也。
至於殺鬼邪狐魅者，蓋鬼魅妖狐系陰浮無定之邪物耳。
丹砂火赤鎮重，得靈明之體，稟陽明離麗之光，使之重以鎮之，明以耀之，則陰浮無定之邪而自滅矣。

故道家書符咒水藉此為法寶也。
何前人撰本草遂托神農之名，而謬言治五臟百病，久服通神明，長生不老，能化為汞，豈理也哉！故唐甄氏撰《藥性論》，謂其有大毒，若經伏火及一切烹煉，則毒等砒硇，服之必斃。
自唐以來，上而入主，下而縉紳，曾餌斯藥，殺身之禍鮮克免者。
戒之戒之。

朱又讀本草於蘇氏集解中雲，每有煙霧鬱蒸作赤黃瘴氣，尤能作災癘，為人疾患等語，洵非良善無毒之物也可知矣，焉有久服能致長生之道乎？
方龍潭先生曰（《姚和眾至寶方》）：小兒初生。
用硃砂一二分，研細，乳調塗口中，令兒吮之，能化胎毒。
又不宜多服，多服反發毒也。

此藥生研服之，性涼而降火。
煉熟服之，必亂氣潰血，走泄精神，反致煩悶，或多生惡毒，損壞臟腑，為害有不可勝言者。
<u>集方</u>　（《方脈正宗》：）治心志不寧，或怔仲，或驚悸，或驚癇恍惚，或昏昏多寐，或煩躁不眠等證。
用上品好硃砂三錢（用好酒、米醋、童便、綠豆各少許煮之）石菖蒲、當歸、川貝母、陳膽星、茯神各五錢（俱微炒）研為末，琥珀、真珠各二錢，研極細末，煉蜜丸如龍眼核大，硃砂為衣，不拘時服。

虛煩，人參湯下；有痰，生薑湯下；內熱，燈心湯下；內寒，桂附湯下。
臨證酌用毋執也。
（《百一選方》：）治一切驚憂思慮多忘，及心氣不足，癲癇狂亂。
用上品硃砂二兩（打成豆粒，如前法制），燈心二兩，豶豬心二個，切開入燈心、硃砂在內，麻札住，瓷鍋內煮一伏時。

取硃砂為極細末，外用茯苓二兩為末，酒打米糊為丸梧子大。
每服十四丸，漸加至二十一丸，用麥門冬湯下，甚者用乳香人參湯下。
治小兒驚熱，夜臥多啼。
用上品硃砂二錢（製法同前），牛黃一分。

共為極細末。
每服二分，羚羊角磨白湯調下。
（《聖濟錄》：）治小兒急驚搐搦。
用上品硃砂五錢（製法同前），天南星一個（重一兩者，切片，酒炙黃），全蠍三個。

共為極細末。
凡一歲見病，每用一分，薄荷湯下。
（《直指方》：）治大人小兒打撲©忤，血入心竅不能言語者。
用上品硃砂三錢（製法同前），為極細末，以雄豬心血為丸，如麻子大。

每用三七丸，黑棗湯下。
（《肘後方》：）洽無故容忤卒死。
用上品硃砂二錢（製法同前），為極細末，用生蜜一合，和白湯少許，調灌之，即甦醒。
（《外臺秘要》：）治瘟疫，可闢禳，不致傳染。

用上品硃砂一兩，細研如粉，棗肉和為丸，如麻子大。
嘗以太歲日，平旦一家大小勿進一切飲食，向東各吞三七丸，苦茶送下，永無瘟疫災癘，並治鬼魅妖狐憑附人者。
（馮天培《小品》：）治鬱熱妄火，浮游不定。
用上品硃砂二錢（製法同前），川貝母一兩。

共研極細末。
用竹瀝半盞，和膽星末三錢，打作稀糊為丸，如麻子大。
每早晚各服五分，白湯下。
（劉氏方：）治產後敗血邪氣入心，癲狂見祟。

用上品硃砂二錢（製法同前），研細，以紫頸蚯蚓一條，搗爛拌入硃砂末內，入無灰熱酒一盞，調服。
（《外臺秘要》：）治心腹卒得症積。
用上品硃砂五錢（製法同前），研極細，拌飯一碗，用雄雞一隻，餓二日，以飯飼之，收糞曝，燥為末。
溫酒服一錢，日三服，服盡更作，愈乃止。

（《摘玄方》：）治男婦心胃痛。
用上品硃砂、明礬（枯）各等分。
為細末。
白湯調服一錢二分。

（《十全博救方》：）治胎死腹中不出。
用上品硃砂五錢（製法同前），白酒調服即出。
（《外臺秘要》：）治面上皯𪒟。
用雞子一個，去黃，入上品硃砂末五錢，入雞子內，綿紙封固，入雌伏雞下，抱至雞出。

取汁塗面即去，不四五次愈。
通靈五室散。
凡人病過楊梅、天泡、棉花等瘡，致成一切難以名狀之疾，或楊梅瘡爛見骨，經年不收口者，或筋骨疼難舉發無時，或通身疙瘩不消，或手足皺破出血，或遍身起皮發靨，好一層起一層，或赤癜白癜、鵝掌風癬，或皮好骨爛，口臭難當，及年久臁瘡不愈，一切頑瘡惡毒，並皆治之。
大丹砂二分，鍾乳粉三分，琥珀、冰片各五釐，珍珠二釐半。

右為細末，每服五釐，另入飛白麵一分五釐，炒過合作一服，每一料分作十二帖。
每一日用土茯苓一斤，用水煎作十二碗，去渣，清晨以一碗，入藥一貼，攪勻，溫服。
其茯苓湯須一日服盡，不可別用湯水並茶，日日如是服盡一料，以十二日即愈。
或有不終劑而愈者，如病重者再服一料，無不愈也。

百發百中。
忌雞、鵝、牛肉、房事，服藥完不忌。
此方乃王範泉遊宦廣東傳來，極真，治楊梅瘡乃是古今第一仙方也。
幸寶之寶之。

出《萬病回春》。
<h3> - 雄黃</h3>
味苦，氣寒平，有毒。
氣味俱厚，升也，陽也。

入足陽明經。
吳氏曰：雄黃，生山之陽，是丹之雄，所以名雄黃也。
《別錄》曰：生武都山谷、敦煌山之陽。
武都，氏羌也，是仇池。

宕昌亦有之，但少劣耳。
敦煌在涼州西北千里，近來流寇紛擾，貨取不便。
《抱朴子》云：今石門、始興之好者，純而不雜，色如雞冠，光明曄曄者，最勝。
蘇氏曰：階州接西戎界，出一種水窟雄黃，生山岩中有水流處，其石名青煙石、白鮮石，黃出其中。

其塊大者，如胡桃，小者如慄、如豆，有孔竅，色深紅而微紫，體極輕虛，而功用更勝。
丹灶家尤貴重之。
劉禹錫曰：按《水經注》云：零陵縣西北連巫山之溪，出一種名黃水雄黃，有神異，每冬月祭祀山神，鑿石深數丈方來得之，故以溪水取名焉。
但凡雄黃色純黃似雌黃色而無光明者，外有黃，中帶青黑而堅硬者，曰熏黃；氣臭者曰臭黃，並不堪服食，只可療瘡疥，作熏塗藥。

修治：每雄黃三兩，用甘草、綠豆各一兩，以新汲水入坩堝中煮一伏時，取出，搗如粉，水飛澄去黑者。
其內有劫鐵石，能劫鐵，並不入藥用。
<u>雄黃</u>　殺百蟲（《別錄》）、療疥癬、化涎痰、止癲癇（《日華》）、消死肌、磨積聚、逐癖氣（《別錄》）、祛精邪鬼魅之藥也（《本經》）。
成氏（治安）曰：此藥稟火金之性，得正陽之氣以生，善闢陰凝留閉諸疾，故前古之殺百蟲疥癬，王好古之化涎痰癲癇、《別錄》之消死肌積癖、精魅鬼邪、瘧疾寒熱，悉屬陰凝障痹之氣，藉此雄明正黃之令，轉陽精純健之力，則陰凝留閉諸疾，不驅而自消夷矣。

繆氏曰：此藥體屬金石，性墜氣悍，雖能殺百蟲、及傅疥癬惡瘡疔腫、闢鬼魅邪氣。
在所必用，然而燥烈有毒，外用易見其所長，內服難免其無害。
凡在服餌，中病即已，毋盡劑也。
前古稱為煉食之延年益壽、輕身神仙，此乃唐間方士，托偽神農之言，妄誕欺世之語，不可信從。

<u>集方</u>　（蘇氏方：）治蟲毒、蠱毒。
用雄黃、生明礬各等分，端午日研，化蠟丸梧子大。
每服十丸，熱水送下。
（姜月峰家傳方：）治遍身蟲疥，蟲癬。

用雄黃、蛇床子各等分（俱研細），水銀減半。
以豬油和搗勻，入水銀再研，以不見星為度。
早晚以湯洗淨，搽藥。
（《方脈正宗》：）治頑痰涎結不散，胸滿頭眩，能飲食者。

用雄黃，研極細，水飛過。
每服五分，米湯調服。
（《方脈正宗》：）治癲癇卒倒，常愈常發。
用雄黃（水飛過）、膽星（俱研細）、草麻肉各等分。

共研勻，米糊為丸，如綠豆大。
每早飯後服一錢，白湯下。
（外科方：）治死肌、惡瘡、瘻、痔、疽、痙穢爛，久不收口。
用雄黃，研細，水飛過，以少許日敷之。

（《集玄方》：）治積聚痞塊。
用雄黃、白礬各一兩，俱研細末。
用水粉一兩，炒焦，米醋調和雄黃、白礬末作膏，用細密布攤貼患上，連貼三四個即愈。
（《保命集》：）治脅下痃癖因傷食成者。

用雄黃一兩（為末）、巴豆肉一錢，同研，入紅曲二兩，為末，滴水跌成丸梧子大。
每服七丸，溫湯下，以利為度。
（《和劑局方》：）治飲酒多而成癥，頭眩噁心，嘔吐，或酒積停於胃間，遇飲即吐，久而成癖。
用雄黃一兩為末，巴豆肉一錢，蠍梢十五個。

同研勻，入紅曲二兩，為末，滴水跌成丸如梧子大。
每服七丸，溫酒下，以利為度。
（《集驗方》：）治卒中邪魔。
用雄黃研細末，吹鼻中，立蘇。

（《千金方》：）治鬼擊成病，腹中煩滿欲絕。
用雄黃為細末，服一錢，酒調下。
（《肘後方》：）治男婦病邪，為鬼物所憑，或夢與交通，獨言獨笑，悲思恍惚者。
用雄黃一兩，松脂二兩，溶化以虎爪攪之，丸如彈子大，夜燒爐缽中，上架無板椅凳，令病人坐其上，以被通身蒙之，露頭在外，不過三丸，自斷。

再以人參、白朮、防風各二錢，雄黃一錢。
共為末。
每早服一錢，白湯調下。
<u>續補集方</u>　（《直指方》：）治小兒諸癇。

以雄黃、硃砂各等分。
為極細末，每服一錢，豬心湯調下，七服愈。
（《聖惠方》：）治傷寒狐惑，蟲蝕下部，痛癢不止。
用雄黃五錢，研細末，火盆內燒煙燻其下部，即愈。

（《博濟方》：）治偏頭風病。
用雄黃、北細辛各等分，為細末，每以一字吹鼻，左痛吹右，右痛吹左。
（《萬表方》：）治楊梅惡瘡。
用雄黃一錢（為細末），杏仁三十粒（去皮），輕粉二錢。

俱研細末。
用米泔熱水洗淨瘡，以雄豬膽汁調搽瘡上，一日二次，三日全消。
（《續千金方》：）治纏喉風痹。
用雄黃一錢，為細末，白湯一盞調服，取吐下愈。

（《全幼心鑑》：）治走馬牙疳臭爛。
用雄黃三錢，銅綠二錢，俱為細末。
大黑棗（去核）十個，共雄黃、銅綠末同搗成膏，丸如彈子大，大火內燒紅存性，為細末。
摻少許，以去涎為度。

（《聖濟方》：）治耳爛出臭膿水久不愈。
用雄黃、雌黃、硫黃各等分。
為極細末，吹少許。
治鼻準赤色。

用雄黃、硫黃、鉛粉各二錢，密陀僧五錢。
共為極細末。
每臨睡時以糯米湯加生蜜一二匙調傅，五次全退。
<h3> - 雌黃</h3>

味辛，氣平，有毒。
陶氏曰：雌黃，出武都仇池者，謂之仇池黃，色小赤；出扶南林邑者，謂之崑崙黃，色如金而似雲母，有甲錯，層層可析，畫家所重。
李氏屍：今舶上來如噀血者為上，湘南者次之，軟如爛金者更佳。
雖有雄、雌二種，其實一處同生。

山之陽產雄黃，山之陰生雌黃也。
有夾右及色黑如鐵者，俱不堪用。
試法以銅器燒熱，以雌黃劃之，有赤黃線一道者更佳。
一說雄黃日久變鐵，雌黃日久變錫。

雷氏曰：修治：勿令婦女雞犬及犯房事人、或刑獄臭穢之地，犯之色必變黑，不可用也。
製法：每雌黃一斤，和綠豆一斤，瓷罐中同煮三伏時，其色如金花一朵，在鍋底中。
用淨溪水猛投於中，淘去綠豆，再用溪水浸一日，濾水乾，石臼中搗細如塵用。
<u>雌黃</u>　主治功能與雄黃等。

如鎮邪辟鬼、殺百蟲毒，力梢不及（時珍）。
李氏曰：但同產一地，而以山陽山陰，受氣各異有別。
故服食家重雄，取其得純陽之精也。
若雌者，則兼有陰氣故爾。

咸屬金精之所鍾，若治病見功，亦彷彿不甚遠矣。
<h3> - 花乳石</h3>
味酸、澀，氣平，無毒。
入厥陰經血分。

蘇氏曰：花乳石，出陝州閿鄉，體堅重，色正黃，如硫黃色間有淡白點。
形塊有極大者，有極小者。
大者可鐫為器用。
李氏曰：花乳石，陰石也。

生代州山谷中，有五色者。
蜀中汶山彭縣亦有之。
修治：以陽城罐，鹽泥固濟，頂火煅過，攤地上，出火毒，細研如塵。
再水飛過，曬乾用。

<u>花乳石</u>　上血生肌、散血定暈之藥也（《嘉祐》）。
善入（翟秉稿）厥陰血分。
嘉祐方治金瘡傷損出血不止，即刮末傅之，隨合，仍不作膿。
又療產後惡血、血暈，其功專於散血止血，能使血化為水。

故葛可久治吐血來升斗，有花乳石散，又《和劑局方》治諸血證及金瘡胎產，亦有花乳石散，此專治血之功可知矣。
而又能下死胎、落胞衣、去惡血。
惡血化，則胎與胞無阻滯之患也。
東垣氏所謂胞衣不出，澀劑可以下之，故赤石脂亦能下胞胎，與此同義。

<u>集方</u>　（蘇氏方：）治金刃傷肌肉，出血不止。
急研花乳石，合石硫黃備等分。
傅之，止血如神。
（葛可久方：）治五內崩損，噴血出升斗。

用花乳石一兩，傾銀罐盛，鹽泥封固，慄炭火煅三炷香，取出，研如粉。
用二錢，以童子小便一鍾，白湯一鍾，和勻調服。
能使瘀血化為黃水，後以獨參湯補之。
（《和劑局方》：）治一切金刃箭鏃傷及打撲跌損傷、狗咬傷，至死者。

急以花乳石研細末，摻傷處，其血化為黃水。
再摻便活，更不疼痛。
加內有損傷，血入臟腑，急用熱酒一鍾，和童便一鍾，調花乳石末二錢，服下立效。
又治畜牲抵傷人體，或有腸出，急納入以桑白皮絲縫之，外護花乳石末，內服花乳石末，依前法，藥下，血止立活。

（《和劑局方》：）又方，用硫黃四兩，花乳石一兩，併為粗末，拌勻，以鹽泥固濟，烘乾，用慄炭火五斤煅三炷香，以泥赤為度，待冷取出藥，為極細末，淨瓷瓶收貯。
治婦人產後敗血不盡，血暈血昏，惡血奔心或胎死腹中，胞衣不下至死，但得心頭溫暖者，即可治也。
出箭方。
用花乳石一味，火煅半時，為極細末，摻在箭頭四圍，即出。

<h3> - 慈石</h3>
味辛鹹，氣溫，有微毒。
氣味俱厚，沉而降，陽中陰也。
入足少陰、厥陰經。

《別錄》曰：慈石生泰山山谷及慈山，山陰有鐵處則生其陽。
蘇氏曰：今徐州及南海傍山中亦有之，慈州者歲貢最佳。
能吸鐵，虛連數十鐵，或一二斤刀器，迴轉不落者尤良。
採無時。

石中有孔，孔中有黃赤色，其上有細毛，功用更勝。
按甫川《異物志》云：漲海崎頭，水淺而多慈石，微外大舟用鐵葉固之者，至此皆不得過。
以此言之，海南所出尤多也。
雷氏曰：修治：慈石一斤，用新綿裹鐵捶，打作二三十塊，以淨水煮二日夜，取出拭乾，布裹再捶細，乃碾如塵，水飛過再碾用。

凡使勿誤用玄中石、並中麻石，二石形俱似慈石，只是不吸鐵耳。
而中麻石更有赤皮目粗，是鐵山石也，誤食令人生惡瘡不可療。
<u>慈石</u>　養腎臟、強骨氣、益精髓（《別錄》）、去風濕周痹、肢節痠痛之藥也（神農）。
薛氏（宜生）曰：腎為水臟，慈石色黑而滋水，故能養腎而強骨益髓；鎮重以象金，故能平肝而主風濕痛痹，善通肢節者也。

如古方之治耳聾、明目昏、安驚癇、消鼠瘻癰腫，亦莫非肝腎虛火之為青耳。
此藥色黑味鹹，體重而降，有潤下以制陽光之意。
但諸石藥俱有毒，而不宜久服。
獨慈石性稟沖和，無猛悍燥烈之氣，實有補腎益精、明目生子之功。

用以煮酒，優於丸散。
緣體重達下故爾。
繆仲淳先生曰：風淫末疾，發於四肢而肢節為之痛。
慈石質屬水而體類堅金，對待治之，風息而火安矣。

<u>集方</u>　（《養老方》：）治老人虛損，腎氣衰微，兼風濕腰肢痹痛。
用□鐵活慈石三十兩，自石英二十兩，俱用綠豆五升，同煮三伏時，取出，綿裹捶碎，潔淨瓷甕盛水二斗，浸於露地。
每日取水煮粥飯食，經年氣力強盛，顏如童子。
（《千金方》：）治腎陽衰痿不起。

用慈石五斤（製法同前），清酒浸二七日。
每飲三合，日三夜一。
（《養玄方》：）治老人耳聾。
用慈石一斤（製法同前），和豬腎一副，以水煮熟，加鹽、椒調和食之，煮粥亦可。

（《原機啟微集》磁朱丸：）治眼昏內障，或神水寬大漸散，昏如霧中，或睹空花，或視物成二體，久則光散不收，竟成內障，睛光淡綠色，或淡白色者。
用真□鐵活慈石（要四面俱能吸鐵者）用二兩（製法如前），綿裹捶碎，再碾為細末，硃砂一兩，同慈石再總研極細，水飛過，澄底者，再研，以飛盡為度。
用神麯一兩為末，打糊丸梧子大。
每服三十丸，早晚各食前米湯下。

服後仰視微見星月，此其效也。
久患目昏屢發者，永不再作。
又方：用慈石二兩，硃砂一兩（二味製法同前），大懷熟地四兩（酒煮搗膏），淮山藥、山萸肉、茯苓各三兩，牡丹皮一兩五錢，澤瀉一兩（鹽水炒），俱研為末。
和熟地膏，再加煉蜜少許，和勻，拌入慈石、硃砂末研勻，為丸梧子大。

每早晚各食前服五十丸，米湯下。
治證同前。
治小兒驚癇暴發。
用慈石（製法如前）研細末五錢，膽星、天竺黃、殭蠶、紅曲各一兩，俱研細末，總和一處，竹瀝一碗煎滾，和為丸如彈子大，每服一丸，薄荷湯化下。

（《方脈正宗》：）治癰疽冷毒，並鼠瘻瘰癧。
用慈石（製法如前）為極細末。
瘡破者，乾摻少許，乾硬者，用慈石三錢配紅曲末一兩，蜜醋調塗。
（《乾坤秘韞》：）治諸般腫毒。

用黃丹八兩，豆油一斤，熬成膏藥。
單油紙，量毒大小攤膏，摻慈石末少許，貼毒上，即愈。
（《千金方》：）治金瘡出血不止。
（用慈石末傅之，立止。）

<h3> - 自然銅</h3>
味辛，氣平，無毒。
馬氏曰：自然銅，石類也。
其色青黃如銅，不從礦煉，故名。

出信州鉛山縣。
今醫家所說自然銅不一類。
市中每以銗石亂真，燒之有青焰起，氣臭如硫黃，頃刻消盡者，非真也。
如真者，燒之無臭氣，並不畏火。

此藥出近銅礦處，礦氣結成，似銅非銅，似石非石也。
陳氏曰：今辰州川澤，中出一種自然銅，形圓似蛇含石，大者如胡桃，小者如慄，外皮黑色，光潤，破之與銗石無別，但比銗石不作臭氣耳，入藥用之殊驗。
再按《寶藏論》云：自然銅，生曾青石綠穴中，色紅膩，光明，有牆壁。
又一類似丹砂，光明堅硬有稜，中含銅脈尤佳。

又一種如樹根，不紅膩，擊之即碎，色精明。
凡近銅之山則有之，今俗中所用自然銅，皆非真也。
雷氏曰：採得真者，以火煅，酒淬七次，研細，水飛用。
<u>自然銅</u>　接骨續筋之藥也（《日華子》）。

《開寶方》主跌撲折傷筋骨（程君安抄），以此散血止痛，接骨續筋，以火煅酒淬，研末用。
如中病即止。
金石之類，火煅有毒，過用頗能損人。
李時珍先生曰：自然銅接骨之功，與銅屑同，不誣也。

不可多服常服。
如骨接之後，仍服火煅金石之劑，火毒金毒相扇，又兼香燥熱藥，雖有接骨之功，燥散之禍甚於刀劍，戒之慎之。
<u>集方</u>　（寇氏方：）治跌打損折筋骨。
用煅過自然銅七分，當歸、沒藥各一錢。

共為末，酒調服。
（《衛生方》：）治心氣刺痛。
用真正自然銅，火煅醋淬，七次，研末，醋湯調三分服，立止。
<h2><span class="brown">土石類</span></h2>
<h3> - 禹餘糧</h3>
味甘、澀，氣寒，無毒。
入手、足陽明經。
陶氏曰：禹餘糧，生東海池澤及山島中，池澤中亦有。

今多出東陽，形如鵝卯，外有殼重疊，中有黃色細末如蒲黃，無沙者佳。
近年茅山鑿池得之，極精好，狀如牛黃，重重甲錯，其佳處，乃紫色靡靡如面，無復磣。
蘇氏曰今南江平澤中一種藤葉，如菝葜根，作塊有節，味似薯蕷，亦名禹餘糧。
又張華《博物志》言海洲有一種篩草，其實食之如大麥，名自然谷，亦名禹餘糧。

世傳禹治水畢，棄其所餘於江海中，則此二種，與此異物同名，抑與生池澤者同種乎？李氏曰：禹餘糧，乃石中黃粉，生於池澤。
其生山谷者，為太乙餘糧，本文參究甚明。
蘇氏引藤生、草生，雖名同而實不同，殊為迂遠。
雷氏曰：修治，見禹餘糧一斤，用黑豆一斤，水煮，以黑豆爛，去豆，取禹餘糧，用水漂淨，曬乾，研萬杵，極細用。

凡使勿用石中黃並卵石黃，此二石真相似禹餘糧也。
其石中黃，里赤黑，味淡；卵石黃，味酸，個個如卵，內有子一塊，不可用也。
沈氏曰萬曆朝戊申歲，大歉，江浙尤甚，會稽山中土人掘取黃石末，研細如粉，滾水調食，味甘膩，可充飢，此亦名禹餘糧也。
<u>禹餘糧</u>　養肺金固大腸之藥也（李時珍）。

盧氏曰：此得水土沖氣所種，故前古主咳逆煩滿、寒熱，下血閉，赤白漏下。
凡屬水土不和，清濁混亂諸疾，用之奏效甚捷。
但質性燥澀，如病髓虛血燥之證，勿用。
前賢李知先曰：下焦有病人難會，須用餘糧、赤石脂。

推此，則陳廷採所云主下焦前後諸病最的。
盧子繇先生曰：績平水土，有如神禹，故曰禹，煉餌服食能止飢，故曰餘糧。
<u>集方</u>　（潔古方：）治咳嗽則大腸遺矢者。
用禹餘糧、赤石脂各等分，總和，以黑豆煮過，為極細末，每服二錢，白湯調服。

（仲景《傷寒論要》：）治傷寒下痢不止，心下痞鞕，此痢在下焦也。
用禹餘糧、赤石脂（製法如前）各八兩，水四碗，煮減半服，去渣，再煮服。
（《經驗方》：）治婦人產後煩躁。
用禹餘糧一味，用鹽泥數層封固，灰煅半日，待冷，取出，研末，每服二錢，甘草湯調服。

（《易簡方》：）治婦人諸病，小腹脹痛。
用禹餘糧一味（製法如前），為末，早服二錢，米湯調下。
（《勝金方》：）治婦人赤白帶漏。
用禹餘糧一味（製法同前），和炮姜等分，為極細末。

每服一錢，溫酒調下。
（張文仲《備急方》：）治婦人崩漏久不止，色兼青黃赤白雜色者，有此病者，必無子。
用禹餘糧（製法同前）、赤石脂、牡蠣（俱火煅）各一兩，鳥賊魚骨三兩，肉桂八錢。
共研極細末，每服三錢，白湯調服（或用煉蜜作丸亦可）。

（《方脈正宗》：）治老人多滑泄，氣虛者，久愈不止。
用禹餘糧四兩（製法同前）。
白朮八兩，甘草一兩，補骨脂三兩。
俱用酒拌炒，研為末，和入禹餘糧末內，每服三錢，早晨參湯或米湯調下（或用飴糖作丸亦可）。

<h3> - 太乙餘糧</h3>
味甘，氣平，無毒。
李氏曰：按陶氏言禹餘糧生東海池澤及山島中，太乙餘糧生太山山谷。
又石中黃生餘糧處，乃殼中未成餘糧，先生黃濁水，後凝結也。

據此則三者一物也，今世知有禹餘糧，不復識太乙餘糧矣。
諸山久不見採，唯會稽、王屋、澤潞所在諸山時有之，外裹若甲，甲中有白，白中有黃似雞子黃，而重重如葉子雌黃，輕敲便碎如粉，靠雪先消者是也。
設中無黃粉，但有黃濁水者，為石黃水；有凝結如石者，為石中黃，非太乙餘糧也。
其修治制度與禹餘糧同，其主治功能亦與禹餘糧同，茲不復贅。

細考《登真隱訣》長生四鎮丸云：太乙餘糧，定六腑，鎮五臟，治久病或卒暴致神志委頓不振者，服此立安。
此又較禹餘糧稍增一功也。
識者當心晤何如耳。
<h3> - 滑石</h3>

味甘、淡，氣寒，無毒。
入足太陽經，兼入足陽明、手少陰太陽小日明經。
《別錄》曰：滑石，出赭陽山谷，及太山之陰或掖縣。
李氏曰今廣之桂林各邑，及始安瑤峒中皆有。

又山東蓬萊縣桂府村所出者亦佳。
初取出柔軟如泥，久漸堅實，白如凝脂，滑而且膩。
根即不灰木；中有光明黃子，即石腦芝也。
蘇氏曰：若理粗質硬、色青有黑點者，謂之斑石。

或有羯色、綠色、黃色、蒼色五色者，質皆粗燥而不滑膩，僅可作器，不堪入藥。
初出時柔軟未堅，土人就穴中製作，或琢或磨，或雕刻諸物，用力殊少也。
修治：宜研極細，水飛過用。
凡油膩汙衣帛，用末研極細，以熨斗盛火，蓋紙熨之，能去。

<u>滑石</u>　清暑解熱、利水竅之藥也（震享）王氏（好古）曰：此藥味甘氣寒（寧宇抄），性墜質滑。
甘能和胃氣，寒能解熱氣，墜能推壅滯，滑能利諸竅、化垢膩也。
故龍潭本草主小便癃閉不通，泄瀉暴注，或時行中熱、中暑、發熱發渴，或山嵐瘴氣、水土不服。
能泄上氣，行下氣，滲脾濕，清三焦，利六腑，解燥渴，去妄火，莫可加也。

觀滑能利竅，不獨利小便也。
蓋肺主皮毛，為水之上源，上通肌表，利毛腠之竅；下通水道，利精溺之竅。
且甘淡之味，先入於胃，滲走經絡，遊溢精氣上輸於肺、下通膀胱，故為蕩熱利竅之劑。
夫熱散則三焦寧而表裡和，竅利則闌門通而陰陽順矣。

然利竅行水、消暑清熱、去濕逐積稱為要劑，若病人因陰虛不足內熱，以致小水赤澀短少或不利，而煩渴身熱由於陰虛水涸火熾者，皆禁用之。
如作泄瀉因於脾腎俱虛者，亦勿服也。
前賢劉河間曰：益元散通治表裡上下諸病，其效甚多，不可殫述。
葉氏（正華）曰：凡難產或死胎不下，皆由子宮風熱燥澀結滯緊斂不能舒緩之故。

用此藥滑以利之，則結滯頓開而胎自立下矣。
用嫩白滑石六兩（研細，水飛過），大甘草一兩。
共為細末。
每服二錢，白湯下。

治中暑熱渴，涼水下。
治傷寒疫癘傳染初起。
用蔥頭三個，生薑三片，煎湯下，取汗。
汗後遺熱不淨，用白芍藥二錢，煎湯下。

日久不愈，用人參一錢，黑棗五個，煎湯下。
勞復用白朮二錢，煎湯下。
治傷酒。
用陳皮、葛根各一錢五分，煎湯下。

治傷食不消。
用厚朴、枳實各一錢，煎湯下。
治百藥邪熱諸毒。
用綠豆二合，煎湯下。

治癲癇。
用青黛、天竹黃各一錢，研細，配益元散一錢，白湯下。
治瘛瘲。
用人參一錢，玉竹三錢，煎湯下。

治煩滿短氣。
用生薑五片，煎湯下。
治腹脹悶痛。
用木香一錢，磨汁，調湯下。

治五淋閉澀作痛，或小便不通。
用車前草、淡竹葉各三錢，煎湯下。
治胸中積聚蓄水。
用豬苓、蒼朮各一錢，煎湯下。

治泄瀉不止，不拘冷熱。
用茯苓、陳皮各一錢，煎湯下。
如冷瀉，用砂仁、補骨脂各二錢，煎湯下。
熱瀉，用川黃連、黃芩各一錢，煎湯下。

治下痢不拘赤白。
用川黃連、廣木香各一錢，煎湯下。
治腸澼瀉血水。
用白朮（炒）三錢，豬苓二錢，煎湯下。

治五種黃疸。
用龍膽草、燈心各二錢，煎湯下。
治腳氣濕腫。
用木瓜、杜仲、檳榔各二錢，煎湯下。

治生胎不下。
用五靈脂，煎湯下。
治死胎不下。
用生附子、芒硝各二錢，煎湯下。

治牙痛。
用蛇床子三錢，煎湯下。
治齒唇疳爛。
用銅青一錢，配益元散一錢，研細，摻齒縫中。

治婦人轉脬，因過忍小便而致者。
用蔥頭五個，煎湯調下。
治兩腋、兩胯濕汗。
本方散子加枯礬末，等分，研細，和入摻之。

治杖瘡腫痛。
本方散子一兩，加赤石脂、大黃各五錢，為末，總研勻，用米泔溫湯洗淨，貼之。
王紹隆先生曰：滑從水、從骨，故能散精於骨，淫氣於骨，以助髓液流通之用。
皇甫氏家制導水丸：主泄瀉濕熱，通利二便。

必高燥之地，黑瘦之人，膏粱之家，熱燥之病，服之切當。
若下濕之地，肥白之人，淡食之家，寒濕之病，猶未當也。
用大黃、黃芩各一兩，牽牛子、滑石各四兩。
共為細末。

米糊丸如綠豆大。
白湯下二十丸，日二服。
<h3> - 赤石脂</h3>
味甘，氣平。

無毒。
氣薄，味厚，降而能收，陽中陰也，入手陽明、手足少陰經。
吳氏曰：五色石脂，名五色符。
青色符，生南山或海涯；白色符，生少室、天婁山或泰山；黃色符，生嵩山，色如純腦雁雛；黑色符，生□西山；赤色符，生少室或泰山、延州，色如瓷，滑如脂，皆揭兩石中取之，以理細黏舌綴唇者為上。

修治：研如粉，新汲水飛過，曬乾用。
諸家本草雖有五色之分，今人藥餌，為湯液丸散料中，惟用赤色石脂，餘四種不復用矣。
李氏曰：膏之凝者曰脂，此物性黏固濟爐兼甚良，蓋兼體用而名也。
<u>赤石脂</u>　滲停水、去濕氣、斂瘡口、固滑脫、止瀉痢腸澼、禁崩中淋帶之藥也（《別錄》）。

魯氏（當垣）曰：經云：澀可去脫，龍骨、赤石脂是也。
故前古治瀉痢腸澼，時珍方主滲水去濕，甄氏方主斂瘡固脫，《別錄》方禁女子崩中淋帶。
諸證因其甘溫收澀，體重而降，於一身上下內外，並大小腸虛泄、虛閉諸疾悉主之也。
繆氏（仲淳）曰泄痢腸澼，久則下焦虛脫，無以收藏。

其他固澀之藥性多輕浮，不能下達，惟赤石脂體重而澀，直入下焦陰分，故為久利泄澼之要藥耳。
如暴瀉暴痢、積滯未清，法當用清利之藥者，血崩白帶，陰陽兩虧，法當用補氣血之藥者，此劑定非所宜。
操工者，當慎擇而取之也。
張鄉子先生曰：此藥味甘氣溫，體燥質潤，性澀而收，故能益氣生肌，調中固脫，而斂實腸胃。

仲景桃花湯，治傷寒下痢便膿血，取此重澀，入下焦血分而固脫也。
<u>集方</u>　（《方脈正宗》：）治水飲停注心胃，漉漉有聲，或兩脅脹悶，或大便滑小便閉。
用赤石脂六錢（火燒），乾薑、半夏、陳皮、木香，白芍藥各四錢二分，分作六帖，清水煎服。
（《方脈正宗》：）治諸濕為病。

用赤石脂一兩，火燒，為極細末，每早服一錢，陳皮湯調下。
（《外科精義》：治諸瘡多膿水，久不幹不斂口。
用赤石脂研細水飛過，曬乾，日日摻之。
（龍潭東抄：）治脾胃虛寒，久泄滑脫不固。

用赤石脂一兩（火燒），白朮、人參、補骨脂、北五味、茯苓各八錢（俱炒燥，為細末），與石脂和勻，每服二錢，早晨米湯調送。
（《方脈正宗》：）治瀉痢腸澼，或下白凍，或下紫血水，因熱者。
用赤石脂五錢（火燒），黃芩、川黃連各三錢，甘草一錢，共為末，蓮肉糊為丸梧子大，每早服二錢，白湯下。
（《寇氏衍義》：）治瀉痢腸澼，或下白凍，或下紫血水，因寒者。

用赤石脂一兩（火燒），乾薑（炒）一兩二錢，花椒五錢，共為末，米醋打神麯末，作糊為丸梧子大，早晚各食前服二錢，米湯下。
（仲景方：）治傷寒下痢，便膿血不止。
用赤石脂一兩（生研極細末），乾薑八錢，黃米二合，水一升，煎半升，徐徐飲三服乃止。
（《普濟方》：）治經水過多，將成崩漏。

用赤石脂一兩（火燒），炮姜灰一兩五錢，白芍藥一兩二錢，川黃連五錢，俱炒研末，煉蜜丸，梧子大，每服二錢，白湯下。
治赤白淋帶。
用赤石脂、龍骨各一兩（俱火燒過），山藥四兩（炒），共研細末，煉蜜丸，梧子大，每早服四錢，白湯下。
（《千金翼》：）治痰飲吐水，發無時候，其原因飲冷過度，遂令脾胃氣弱，不能消化飲食，飲食入胃，皆變成冷痰涎水。

用赤石脂一斤，火燒，搗極細末，每早晚各服二錢，乾薑湯調下。
此方亦可治反胃吐食物者。
<h3> - 爐甘石</h3>
味甘，氣溫，無毒。

陽明經藥。
李氏曰：爐甘石，生川蜀、湘東，所在坑冶處皆有，而太原、澤州、陽城、高平、靈丘、融縣及雲南諸處者更勝。
其塊大小不一，狀似羊腦，松如石脂，亦黏舌不落。
產金坑者，其色黃為上；產銀坑者，其色白或微青綠或粉紅色，乃金銀之苗也，受金銀之氣薰陶三十年方結成。

此藥系爐火所重，其味甘，故名。
<u>爐甘石</u>　去目翳，收濕爛之藥也（李時珍）。
《衛生方》（顧汝琳抄）治目病，諸般翳膜，眼風弦爛，冷淚時出；又耳聤濕爛，出水不收，及陰瘡下疳哄爛，並兩胯陰汗，濕癢諸疾。
或點搽，或敷摻，或配諸藥合用，隨證施治。

<u>集方</u>　（《宣明眼科方》：）治一切目疾，或暴赤腫痛，或驟生翳障，或眼風弦爛，冷淚時出。
用嫩爐甘石五錢（研極細），以川黃連三錢，川花椒二錢，煎濃汁，調入爐甘石末內曬乾，再配瀝淨潔白玄明粉一錢，總研勻。
凡遇目疾，用溫湯洗目。
以請水一點，取藥米棲大調之，點大小眥內。

（《普濟方》：）治耳聤濕爛，久不愈。
用嫩爐甘石二錢，枯礬一錢，冰、麝各五釐，共研勻，先用軟帛作拈繳淨，吹之。
（邵真人方：）治下疳陰瘡。
用嫩爐甘石三錢，孩兒茶一錢，研極細，加冰片一分，再總研，隨時摻之。

（《直指方》：）治兩胯陰汗濕爛。
用嫩爐甘石一兩，研極細，隨便敷之。
<h3> - 青礞石</h3>
味甘、咸，氣平，無毒，其性下行，陰也，沉也。

入厥陰經。
李氏曰：礞石，出江北諸山。
有青、白、赭三色，以青色堅細，擊開有白星點者佳。
修治：以大卅鍋一口，用礞石四兩，杵碎，入消石四兩拌勻，用炭火十斤，簇定，煅至消石盡，星黃如麩金為度，取出，研極細，水飛三次，曬乾用。

<u>礞石</u>　消食積，化結痰，鎮驚癇風搐之藥也（《嘉祐》）。
體重色明：乃石中之金劑也。
故治厥陰風木為病。
李氏（時珍）曰：風木太過，則脾土受制，氣不運化，積滯生痰，壅塞上、中二焦，變生風熱諸病。

宜此藥使風平，氣順，而痰積通利，諸證自除矣。
然止可用之救急。
如脾胃虛而氣弱者，不宜久服也。
王隱君謂：痰為百病根，不論虛實寒熱，概用滾痰丸，通治百病，豈理也哉。

（滾痰丸，雖著集方之末，司工者，當擇而取之可也。）
<u>集方</u>　（《方脈正宗》：）治大人小兒食積成痰，胃實多眩暈者。
用青礞石七錢，火硝七錢，同研炒，以火硝過性為度，配枳實、木香、白朮各二兩，共為末，紅曲二兩為末，打糊丸，梧子大，每早服三錢，白湯下。
（同前：）治痰結成癖積。

用青礞石一兩（製法同前），海石（燒）、膽南星、橘紅（俱炒）各二兩，共為末，神麯二兩，打糊為丸，梧子大，每早晚各服二錢，白湯下。
（兒科方：）治痰厥轉驚癇搐搦者。
用青礞石一兩（製法同前），天竹黃、膽南星、石菖蒲、白朮（俱炒）各二兩，共為末，竹瀝和薑汁煎滾，打神麯末二兩，作糊為丸，梧子大，每服三十丸，皂角湯調化下。
（王隱君養生主論：）滾痰丸，治痰之為病，或偏頭風，或雷頭風，或太陽頭痛眩暈如坐舟車，精神恍惚，或口眼瞤動，或眉稜耳輪俱癢，或頷腮四肢遊風腫硬似疼非疼，或渾身燥癢，搔之則癮疹隨生，皮毛烘熱，色如錦斑，或齒頰似癢似痛，而疼無定所，滿口牙浮，痛癢不一，或噯氣吞酸，鼻閉焦臭，喉間豆腥氣，心煩鼻塞，咽嗌不利，咯之不出，咽之不下，或因噴嚏而出，或因舉動而唾，其痰如墨，又如破絮，或如桃膠，或如蜆肉，或心下如停冰鐵，閉滯妨悶，噯嚏連聲，狀如膈氣，或寢夢刑戮，刀兵劍戟，或夢入人家，四壁圍繞，暫得一寶，百計得出則不知何所，或夢在燒人地上，四面煙火，枯骨焦氣撲鼻，無路可出，或不因觸發，忿怒悲啼，雨淚交流，或時郊行，忽見天邊兩月交輝，或見金光數道，回頭無有，或足膝痠軟，或骨節腰腎疼痛，呼吸難任，或四肢肌骨間痛如擊戳，乍起乍止，並無常所，或不時手臂麻疼，狀如風濕，或臥如芒刺不安，或如毛蟲所螫，或四肢不舉，或手足重滯，或眼如姜蜇，膠黏癢澀，開闔甚難，或陰晴交變之時，胸痞氣結，閉而不發，則齒癢咽痛，口糜舌爛，及其奮然而發則噴嚏連聲，初則涕唾稠黏，次則清水如注，或眼前黑暗，腦後風聲，耳內蟬鳴，眼瞤肉惕。

治之者，或曰腠理不密風府受邪，或曰上盛下虛，或曰虛，或曰寒，或曰發邪，惟洞虛子，備此疾苦，乃能治療。
病勢之來，則胸腹間如有二氣交紐，噎塞煩郁有如煙火上衝，頭面烘熱，眼花耳鳴，痰涎涕淚，並從肺胃間湧起，凜然毛豎，噴嚏千百，然後遍身煩躁，則去衣凍體，稍止片時。
或春秋乍涼之時，多加衣衾亦得暫緩，或頓飲冰水而定，或痛飲一醉而寧，終不能逐去病根，乃得神秘沉香丸方，屢獲大效，愈人數萬，但不欲輕傳匪人，故以隱語括之。
詩曰：甑里翻身甲帶金，於今頭戴草堂深，相逢二八求斤正，硝煅青礞倍若沉，十七兩中零半兩，水丸梧子意須斟，除驅怪病安心志，水瀉雙身卻不任。

用大黃（蒸少頃，翻過再蒸少頃，即取出，不可過、）黃芩各八兩，青礞石（硝煅如金色、）沉香、百藥煎（此用百藥煎，乃得之方外秘傳，蓋此丸得此藥乃能收斂周身頑涎，聚於一處，然後利下，甚有奇功。
曰倍若沉者，言五倍子與沉香，非礞倍於沉之謂也。）
以上各五錢。
上為末，水丸，如梧子大，白湯食後空心服。

一切新舊失心喪志，或癲，或狂等證。
每服一百丸，氣盛能食，狂甚者，加二十丸，臨時加減消息之。
一切中風癱瘓，痰涎壅塞，大便或通或結者。
每服八九十丸，或加至百丸，永無閉結之患。

一切陽證，風毒腳氣遍身遊走疼痛。
每服八九十丸，未效，加至百丸。
一切無病之人，遍身筋骨疼痛不能名者，或頭疼牙痛，或搖或癢風蛀等證，風寒鼻塞，身體或疼或不疼，非傷寒證者。
服八九十丸。

痰盛氣實者，加之。
一切吞酸噯逆膈氣，及胸中疼悶，腹中氣塊衝上，嘔沫吐涎狀如反胃，心下恍惚如畏人捅，怵惕不安，陰陽關格變生乖證，食飢傷飽，憂思過慮，心下嘈雜，或痛、或噦、或晝夜虛飽，或飢不喜食，急慢喉閉、赤眼。
每用加減服。
一切新舊痰氣喘嗽或嘔吐，頭運目眩。

加減服之。
一切腮頷腫硬若瘰癧者，及口糜舌爛，咽喉生瘡者。
每服六七十丸，加蜜少許，一處嚼碎，噙化，睡時徐徐咽之。
曾有口瘡者，服二三十丸，依前法噙之，二三夜瘥。

一切男婦大小虛實，心疼連腹，身體羸瘦，發時必嘔。
綠水黑汁冷涎，乃至氣絕，心下溫暖者。
量虛實加減服之。
若事屬不虞之際，至於百丸，即便回生，未至癲危者，虛弱疑似之間，只服二三十丸或五十丸，立見生意，然後續續進之，以瘥為度，兼服生津化痰、溫中理氣之藥。

一切荏苒疾病。
凡男婦患非傷寒內外等證，或酒色過度，或吐血，或月事愆期，心煩志亂，或腹脹脅痛，勞倦痰眩，或暴行日中，因暑伏痰，口眼喎邪，目痛耳憒，鼻塞，骨節痠疼，乾嘔噁心，諸般內外疼痛，百藥無效，眾醫不識者。
依前法加減服之效。
大抵服藥須臨臥在床，用熱水一口許，嚥下便臥，令藥在喉膈間徐徐而下。

如日間病出不測，疼痛不可忍，必欲急除者，須是一依前臥法服，大半日不可食湯水，及不可起身行坐言語，直候藥丸除逐上焦痰滯惡物，過膈入腹，然後動作，方能中病，每夜須連進二次，次日痰物既下三五次者，仍服，前數下五七次，或直下二三次，而病勢頓已者，次夜減二十丸頭夜所服。
並不下惡物者，久夜加十丸。
人壯病實者，多加至百丸。
惟候虛實消息之，或服過，仰服，咽喉稠黏，壅塞不利者，痰氣泛上，乃藥病相攻之故也，少頃藥力既勝，自然寧帖。

往往病久，結實於肺胃之間，或只暴病，全無氾濫者，服藥下咽，即仰臥，頓然百骸安靜，五臟清寧，次早先去大便一次，其餘遍數皆是痰涕惡物，看什麼糞，用水攪之盡是痰片黏涎。
或稍稍腹痛，腰腎拘急者，蓋有一種頑痰惡物，閉氣滑腸，裡急後重者，狀如痢疾，片餉即已。
若有痰涎易下者，快利不可勝言，頓然滿口生津百骸爽快，間有片時倦怠者，蓋因連日病若不安，一時為藥力所勝，氣體暫和，如醉得醒，如浴方出，如睡方起。
此藥並不洞泄刮腸大瀉，但取痰積惡物，自腸胃次第而下，腹中糟粕並不相傷，其推下腸腹之糞，則藥力所到之處，是故失去其糞。

其餘詳悉，不能備述，服者當自知之。
<h3> - 代赭石</h3>
味苦、澀，氣溫，無毒。
入手足厥陰經血分。

蘇氏曰：赭，亦土也。
出代州山中。
今靈州鳴沙縣，河北平地，入深四五尺，得赤土滑膩，中紫如雞冠，大勝代州所出者。
今醫家所用，多取大塊。

其文有如浮漚丁者為上。
李氏曰：赭石，處處山中有之，以西北者為勝。
宋時虔州歲貢萬斤。
《崔氏木草》云：代赭，陽石也，研之作硃色，可以點書。

張華以赤土拭寶劍，倍益精明，即此也。
修治：須研極細，以水飛過用。
<u>代赭石</u>　去蠱毒，殺鬼邪，止女子赤沃漏下（神農），安小兒驚癇入腹（大明氏），止大人血痢腸風脫精、遺溺之藥也（《別錄》）。
陶九江曰：此藥得土中純正之氣，體重色赤，故能去蠱毒而殺鬼邪，定驚癇也。

味澀氣溫，故能禁赤沃漏下，血痢腸風，遺精、遺溺也。
乃肝與心包絡二經血分之劑，故所主用，皆二經血分之病也。
張仲景（盧氏）治傷寒發汗，若吐若下，外解後心下痞鞕，氣滿噫嘻，噯噎不除者，固因痞鞕，亦屬焦脘至遏，失於宣發故也，以旋覆代赭湯主之，亦推此意耳。
<u>集方</u>　（《直指方》：）治急慢驚風，眼吊口撮，搐搦不定。

用代赭石，火燒醋淬三次，研細，水飛過，每服一錢或五分，金銀湯調下。
（《本草發明》：）治慢脾風因瀉後，吊眼成慢驚。
用代赭石火燒研細，每服五分，冬瓜仁煎湯調下。
（《方脈正宗》：）治腸鳳血痢久不愈。

以代赭石二兩，火燒醋淬二次，以柿餅一個煮爛，搗為丸，梧子大，每早服二錢，白湯下。
（《方脈正宗》：）治遺精白濁及老人小兒遺溺，或女人赤白帶漏。
用代赭石二兩、牡蠣一兩（俱火燒，研極細末），山茱萸肉、茯苓、山藥各三兩，澤瀉一兩（俱鹽水炒），懷生地四兩（切片炒），俱研為末，煉蜜丸梧子大，每早服三錢，白湯下。
（仲景方：）治傷寒發汗，若吐若下解後，心下痞鞕，噫氣不除者，以旋覆代赭湯。

用代赭石一兩，旋覆花八錢，生薑二兩，甘草、人參各七錢，半夏三兩，用水三升，煮取一升五合，去滓換水再煮一升，溫服，日三次。
（《傷寒蘊要》：）治傷寒無汗。
用代赭石、乾薑各一兩五錢，為細末，熱醋調塗兩手心，合掌定夾於大腿內側，被覆汗出，乃愈。
（《保幼大全》：）治嬰兒瘧疾，無計可施。

用代赭石二錢（燒紅，醋淬二次），硃砂一錢，人言一分，麝香五釐，共研為末，以香油調一字，塗鼻尖上及眉心四肢，立效。
（《普濟方》：）治哮呷有聲，不得睡臥。
用代赭石二錢，為末，每服一錢，醋湯調服。
<h2><span class="brown">水石類</span></h2>
<h3> - 浮石</h3>
味鹹，氣寒，無毒。
李氏曰：浮石，乃江海間沙土、水沫凝聚，日久結成者，狀似牛肺，有細孔，如蛀窠。
有白色、紫色者，體虛而輕。

今皮作家，用磨皮垢甚妙。
《抱朴子》云：燒泥為磚，燔木為炭，聚水沫為浮石，此皆反其柔脆，變為堅剛也。
<u>浮石</u>　止渴治淋，定咳嗽，消積塊之藥也。
李氏（時珍）曰：此石乃水沫結成，色白而體輕，其質玲瓏，肺之象也。

氣味鹹寒，潤下之用也。
故入肺，除上焦痰熱，止咳嗽而軟堅，清其上源也。
又治諸淋澀脹不通而痛者，蓋以結而化結也。
<u>集方</u>　（《肘後方》：）治咳嗽不止。

用浮石一兩，水三碗，煮減半，作茶飲。
（《本事方》：）治消渴引飲。
用浮石、白蛤殼各一兩，煮水飲。
（《直指方》：）治血淋、砂淋、石淋，澀痛不通。

用黃殼浮石一兩，甘草一錢，水三碗，煎減半，隨時飲。
每用甘草逐日換煎，浮石可嘗煮不環也。
<h3> - 石膏</h3>
味辛甘，氣大寒，無毒，陰中之陽，可升可降。

入足陽明，手太陰、少陽經氣分。
陶氏曰：石膏，生青州、徐州、齊山、盧山、魯蒙山，及剡州、彭城，今錢塘山中。
亦有之。
生石中，大塊作層，細紋短密，宛若束針，其色瑩白如水精，鬆軟易碎者良。

寇氏曰：按石膏一種，諸書紛辨不決，未悉其義。
然木草命藥之名，實有意義，或以色，或以形，或以氣，或以質，或以味，或以能，或以地，或以時也。
用以火煅，細研醋調，固濟丹爐，堅結甚密，苟非有膏，豈能為用，此兼質與能而得名。
後人以方解石為石膏，誤矣。

蘇氏曰：石膏、方解石，大體相似，今市家皆以方解代石膏。
石膏，生於石旁，其方解不因石而生，或生土中，或生溪水，其皮隨土色及水苔色，端然獨處，破之方解。
大者方尺，小者方寸，或如豆粒，或如米粒，仍然方稜，今人以此為石膏，療風去熱雖同，而解肌發汗不如也。
李氏曰：觀石膏，有軟硬二種。

軟者，大塊生於石中，作層如壓扁米糕形，每層厚數寸，白潔細紋，短密如束針，若凝成白蠟狀，鬆軟易碎，燒之即由爛如粉。
其如色白潔而微帶青，紋長而細密如束絲者，名理石也，與軟石膏，乃一物二種，碎之則形色如一，不可辨矣。
硬者，作塊而生地中，直理起稜如馬齒，色堅白，擊之則段段橫解，光亮有牆壁，燒之亦易散，仍堅硬不作粉也。
其如潔白成塊，而大者如升，小者如拳，擊之大而方尺，小而方寸，或如豆粒、米粒，仍有方稜，燒之則奼散，亦不作粉，名方解石也。

與硬石膏乃一類二種，碎之則形色如一，不可辨矣。
繆氏曰：自陶氏、大氏、雷氏、閻氏，皆以硬者為石膏，軟者為寒水石，至朱氏、李氏，始斷然以軟者為石膏。
而今人遵用有驗，千古之惑，始明矣。
蓋昔人所謂寒水石者，即軟石膏也。

所謂長石者，即硬石膏也。
石膏、理石、長石、方解石四種，性氣皆寒，俱能去大熱結氣。
但石膏又能解肌發汗，為異爾。
再按理石，即石膏之類。

長石，即方解石之類，俱可通用。
今人以軟石膏，收豆腐能止水，乃古人所不知。
修治：以火煨，石臼中搗研成粉用。
<u>石膏</u>　清內熱，解燥渴，靜暑邪（張元素），散陽明伏火，退三焦大熱之藥也。

繆氏（仲淳）曰：此藥稟金水之正，得天地至清至寒之氣。
（方氏）故前人治傷寒陽明病，內熱發熱，惡熱燥熱，天行暑熱，疹瘄內悶鬱熱，病見上氣喘急，面垢，齒燥，大汗煩渴，引飲無厭，小便短赤等證。
或火盛氣實，熱勞骨蒸，或風火上升，頭風頭痛，或火熱內結，齒牙脹痛，凡一切有餘大熱，甚有神效。
虛則為人參使，實則為人黃使。

古之人參白虎，三黃石膏，意可見矣。
但金石之類，妄用多用，有傷胃氣。
如溫熱二病，若頭痛，遍身骨痛，而不渴，不引飲者，邪在太陽，未傳陽明，勿用也。
如病至八九日來，邪已結里，內有燥糞，往來寒熱，宜下者，勿用也。

如暑病兼濕作瀉，脾胃弱甚者，勿用也。
如內熱燥熱，由於陰極發躁，陽亡神亂者，勿用也。
如產後寒熱，由於惡露未淨，或兼血虛者，勿用也。
如骨蒸勞熱，由於陰虛，精髓不足者，勿用也。

如頭風頭痛，齒牙作痛，由於血虛營損者，勿用也。
善治者，臨證當細加斟酌行之，毋忽也。
張卿子先生曰：石膏，氣寒性墜，質潤體松，善解肌腠結熱，欲清欲散者，用之卻當；如胃腑結熱，欲攻欲下者，非其宜也。
如前賢云，解肌發汗。

解肌，解肌熱也。
發汗，發熱汗也。
若認作麻黃桂枝葛根之解肌發汗等，便失主治寒熱之從逆也。
<u>集方</u>　（仲景方：）治內熱燔灼，解燥渴，靜暑邪，散陽明伏火，退三焦大熱，以白虎湯。

軟石膏一兩，知母五錢，甘草二錢，水煎服。
（《全幼心鑑》：）治疹瘄鬱熱，內悶不出，發熱口渴，唇焦，咳嗽，作瀉。
用軟石膏二錢，荊芥、西河柳、蟬退、防風、花粉、黃芩各一錢，羌活、甘草、甘菊花各五分，水煎服。
（仲景白虎湯：）治陽明邪熱，其證頭疼壯熱，煩躁口渴，鼻乾不得眠，或畏火光，或畏人聲、水聲。

用軟石膏一兩，知母七錢，甘草五錢，麥冬一兩二錢，竹葉五十片，粳米二百粒，水二升，煎半升服。
若勞役人，元氣先虛者，本方加人參三錢。
有娠婦人病此證者，亦同。
（仲景方：）治傷寒汗後煩熱，煩渴不解。

用軟石膏五錢，知母三錢，甘草八分，竹葉五十片，水煎服。
（《方脈正宗》：）治暑熱內甚，及傷寒陽明熱甚，上氣喘急，面垢齒燥，大汗，煩渴，引飲無厭，小便短赤等證。
用軟石膏一兩，知母五錢，甘草一錢，川黃連一錢二分，北五味五分，水煎服。
（《方脈正宗》：）治火盛氣實，骨蒸勞熱。

用軟石膏、知母各三錢，甘草、川黃連各一錢，青蒿二錢，鱉甲五錢，香附子（醋炒）一錢五分，水煎服。
（《方脈正宗》：）治風火上升，頭風痛。
用軟石膏、知母各二錢，甘草八分，荊芥、蔓荊子、防風各二錢五分，水煎服。
（《保壽堂方》：）治火熱內結，齒牙脹痛。

用軟石膏一兩（火煅），加防風、荊芥、細辛、白芷各一錢，共研末，日用揩牙，甚效。
又方用軟石膏三錢，荊芥、桔梗各二錢，甘草八分，水煎服。
<u>續補集方</u>　（《本事方》：）治傷寒熱極發狂，逾垣上屋，裸露不避。
用軟石膏二錢，川黃連一錢，甘草八分，水煎服，名鵲石散。

（《聖濟錄》：）治乳石發渴。
用軟石膏五錢（為細末），甘草四錢（微炒熱），共研，每服一錢，用綠豆湯調服。
（《保命集》：）治痰熱喘嗽，痰湧如泉。
用軟石膏五錢，火燒，研極細，每服一錢，人參六分，泡湯下。

（丹溪方：）治食積痰火。
用軟石膏（火煅）一兩，甘草三錢，共研細末，神麯為末，醋打糊丸，梧子大，每服一錢，薑湯送。
（《養老方》：）治老人火鬱生風，目赤頭痛，視不見物。
用軟石膏二兩，竹葉五十片，粳米三合，水二升，煮粥食，臨食時，加白糖數茶匙。

（眼科方：）治雀目，晚昏不見物，百治不效。
用軟石膏二兩，為細末，和豬肝煮熟，臨食時去石膏。
（龐安常《傷寒論》：）治濕溫妄言，煩渴自汗。
用軟石膏（火燒）、甘草各等分，為細末，每服二錢，米湯調服。

（《梅師方》：）治熱油湯火傷，痛不可忍。
用軟石膏，研極細末，敷之。
（《方脈正宗》：）治胃家實熱，或嘈雜，消渴善飢，或齒痛。
用軟石膏五錢，知母三錢，甘草一錢，竹葉五十片，白芍藥一錢，水煎服。

治腎火攻胃，齒牙作痛。
用石膏五錢（研細），大懷熟地一兩，水二大碗，煎七八分服。
治憂忿抑鬱之人，痰涎沃心，以致心氣不舒，漸成健忘，驚悸，怔忡，不寐，後成心風，語言錯謬，人事不明，用高枕無憂散。
用石膏、半夏各五錢，茯苓、陳皮、竹茹、龍眼肉、人參、麥冬各二錢，枳實、甘草各一錢，生薑三片，水煎服。

治多睡及不睡。
用石膏（煅）二錢，酸棗仁（炒）三錢，白朮、茯苓各一錢，水煎，如要睡冷服，如不要睡熱服。
治齒牙疼痛，不堅固。
用石膏一斤（生研），食鹽十二兩（入炭火煅紅半日），白芷四兩，北細辛八兩，共為極細末，重羅篩過，每日擦牙，永無牙疰、牙疼之患。

治齒痛鬱極，服涼藥過多，轉成寒牙疼者。
用石膏三錢，附子（童便制）二錢，人參一錢，水煎，汩漱齒間，徐徐嚥下。
<h3> - 石鐘乳</h3>
味甘，氣溫，無毒，經火煅則有毒。

入陽明經氣分。
《別錄》曰：石鐘乳，生少室山谷及泰山中，惟出始興者佳。
今江陵及東境各山石洞中亦有。
李氏曰：按範氏《桂海志》所說甚詳。

云：桂林界接宜融，山洞石穴中，鍾乳甚多，仰視石脈湧起處，即有乳床，白如玉雪，乃石液融結所成者。
乳床下垂，如倒生山峰，峰端漸銳，且長若冰柱，柱端輕薄，中空如鵝翎，乳水滴瀝不已，且滴且凝，此乳之最精者，以竹管仰承取之。
而煉治家，又以鵝管之端。
尤輕明如雲母爪甲者為勝。

又孫氏曰：取乳石，必須土地清白，光潤如羅紋，鳥翮蟬翼，一切皆成白色者可用。
其非土地者，慎勿服之，殺人甚於鳩毒。
又別本注云：凡乳石生深洞幽穴者，皆龍蛇潛伏之處，或襲龍蛇毒氣，或洞口陰陽不均，或通風氣，或黃色赤色乳無潤澤，或煎煉火色不調，一煎已後，不復易水，服之令人發淋。
又稱乳有三種：一種石乳，其洞純石，石津相滋，陰陽交媾，具蟬翼紋者，其性多溫。

一種竹乳，其洞遍生小竹，竹津相維，石狀如竹，其性多平。
一種茅乳，出茅山，其山土石相雜，遍生茅草，茅津相滋，形質潤滑，其性多寒。
三種皆以光澤者為善。
余處亦有，不可輕信。

雷氏曰：凡使勿用頭粗厚並尾大者，為孔公石，不可用也。
如色黑，及經火掠過，並久落在地上收者，與曾經藥物制者，俱不可用。
須要鮮明白亮，輕薄潤澤，如鵝翎筒子者乃佳。
修治：取石鐘乳八兩，用沉香、零陵香、藿香、甘松、白茅香各一兩，和豆腐漿一斗，煮過，以漿於取出五味香料，再以紫背天葵、甘草各一兩，取新汲井華水一斗，同煮水乾，漉出，試干，緩火焙之，入臼杵粉，篩過，入石缽中，令少壯有力二三人，不住手研三日夜，然後以清水飛澄，罩以絹籠，日中曬乾，入缽再研三萬轉，乃以潔淨瓷器收之。

又太清煉鍾乳法云：取細末，置金銀器中，以密蓋勿令泄氣，隔湯蒸之自然化作水也。
《藥性論》云：石之津氣鍾聚成乳，滴溜成石故名。
又名鵝管石者，象其中空之狀也，若蟬翅輕薄，色白光潤得此無問厚薄並佳。
儻如枯骨死灰色及黃赤二色，俱不堪傭。

<u>石鐘乳</u>　溫肺氣主咳逆（神農），壯元陽，健腳弱之藥也（甄氏）。
成氏（治安）曰：此藥水煮則平，火煉則毒。
前古主咳逆上氣，以氣虛寒，則不得歸原而上逆矣。
石乳，溫而鎮墜，使氣復丹田而病自愈。

如《別錄》之壯元陽，健腳弱。
甄氏之通節竅，發聲音，亦取此溫中降下，達丹田之意耳。
繆氏曰：雖能溫中暖下焦，尚須審察投用，況病有涉溫熱者耶？世人病陰虛有熱者，十有八九。
陽虛內寒者，十無二三。

自唐迄今，因服石乳而發病者，不可勝紀。
服之而獲效者，當今十無二三。
經曰：石藥之性悍，真良言也。
尊生之士，無惑方士有長年益壽之說，而擅服之，自取其咎也。

李時珍先生曰：《內經》云，石藥之氣悍。
朱丹溪痛言其害，則乳可廢耶？夫石鐘乳為剽悍之劑，令陽氣暴充，飲食倍進，而形體壯盛。
昧者，得此自慶，益肆淫泆，精神暗損，石氣獨存，孤陽愈熾，久之營衛不從，發為淋渴，變為癰疽，是果乳之咎耶，抑人之自取耶？凡陽明氣衰，用此以救其衰，疾平則止，亦何不可？但不當久嗜以濟欲耳。
種樹書云：凡果樹中作一孔，納鍾乳末少許固密，勿泄其氣，則結果實多，而味更美。

納少許於老樹根皮間，則老樹復茂。
則鍾乳益氣，令人有子之說，亦可類推。
又按《張杲醫說》載，帥臣雷世賢，多侍妾，常餌砂母、鍾乳，其妾父苦寒泄，不嗜食，求丹十粒，服之即覺臍腹如火，少頃狂發，投井中，急救出，即遍身發紫泡而死。
又《沈括筆談》載，夏英公，性豪侈，才睡即身冷，僵如死者，常服仙茅、硫黃，每日以鍾乳粉入粥食之，無恙。

有小吏，竊食，遂發疽死。
人之秉賦，萬有不齊，不可一概論也。
或云：服鍾乳，當終身忌術，術能助鍾乳也。
然有藥勢不能發，須其動而激發者，正如火少，必借風氣鼓之而後發。

火盛則鼓之，反為害矣。
凡服諸藥，皆仿此。
<u>集方</u>　（《千金方》：）治肺氣虛寒，咳逆上氣，元陽不固，腰腳冷疼，關節不通，乳汁不行，音聲不振等證。
取韶州鐘乳石，無問厚薄，但明淨光澤者，即堪入藥。

惟黃赤者不用。
置於金銀器中，大鐺著水煮之，令如魚眼沸，水減即添。
如乳石少，煮三日夜。
乳石多，煮七日夜。

候乾，色變黃白即熟，取出去水，更以情水煮一日，其水色清不變即止，乳石無毒矣。
入石臼中，著水，徐徐捶之，俟碎，再研，覺乾澀即添水，令如米泔水狀，取出入瓷缽中，徐徐研之，研至四五日，揩之光膩如書中白魚，便以清水洗之，不隨水落者即熟，如落者更研，乃澄取暴乾，每用一錢，溫酒空心調下。
亦可作丸服。
（《聖濟錄》：）治肺虛喘急，連綿不已。

用鐘乳石（制煉如前）五錢，黃蠟二兩（熔化），和鍾乳粉飯鍋上蒸軟，丸如梧子大，每溫湯送下二丸。
（《十便良方》：）洽吐血損肺。
用鐘乳石（製法如前），每服一錢，糯米湯調下，立止。
（姚次先方：）治廣瘡結毒，爛壞鼻梁，及陰蝕陽物。

用鐘乳石（製法如前）一兩，配乳香、沒藥（瓦上焙出油）、象牙末各五錢，蛀竹屑八錢，枯白礬三錢，俱為細末，白蠟（用鐵刀輕輕刮下浮衣）四錢，總和勻，每早晚各服二錢，土茯苓煎湯調下
<h3> - 麥飯石</h3>
味甘，氣溫，無毒。
李氏曰：麥飯石，隨處山溪中有之，大小不等，或如拳，或如鵝卵，或如錢，或如餅狀，似一團麥飯，有粒點，如豆如米，其色黃白，於溪間麻石中尋，有此狀者，即是。

<u>麥飯石</u>　治一切癰疽發背之藥也（《圖經》）。
（水門）蘇氏曰：大凡石類多治癰疸。
世傳麥飯石膏，治發背瘡甚效。
乃山人呂子華秘方，其方取麥飯石，碎如棋子，炭火燒赤，投米醋中浸之，如此十次，研末篩細，再入乳缽內，用數人手力更碾五六日，要細膩如面狀，取四兩。

鹿角一具，要生取，連腦者更好，截成寸許，用炭火燒令煙盡，存性為末，研極細，取二兩。
白蘞生研末，取二兩。
三味總和勻，用三年陳米醋入鐵鍋內煎，令魚目沸起，旋旋入藥在內，用竹杖子不住手攪，熬一二時久，稀稠得所，傾在磁器內待冷，以油紙蓋收，勿令飛塵入。
用時以鵝羽蘸膏於腫上，四圍赤處盡塗之，中留錢大一孔泄氣，如未有膿即內消，已作頭即撮小，已潰即排膿。

如病久肌肉爛落，見出筋骨者，即塗軟帛上貼之，干即易，逐日瘡口收斂。
己潰者，先以豬蹄湯洗去膿血，軟帛捐干後用藥，初時一日一洗一換，十日後，二日一洗一換。
此藥要研極細方有效，若不極細，塗之反作痛也。
用此藥時，切忌行經並有孕婦人，及雞犬見之。

瘡口切忌風吹，及一切穢氣。
誠能守禁忌，無有不瘥。
又按北齊馬嗣明治背瘡方，取溪中粗黃石，如鵝卵大者，猛火燒赤，納濃米醋中，當有屑落，燒再淬，醋乾再加，至石盡醋中，取屑日乾，研細，篩極細末，和醋塗之，立愈。
<h3> - 石蟹</h3>

味鹹，氣寒，無毒，
馬氏曰：石蟹生南海州土，云是海畔活蟹，年月深久，水沫相著，因而化成石，每遇海潮即飄出。
李氏曰：按顧玠海槎錄云，崖州榆林港內半里許，土極細膩，水最寒，但蟹入則不能運動，年月深久，竟成石矣。
外有石蝦似蝦，出海邊。

石魚似魚，出湘山縣石魚山，並不入藥用。
<u>石蟹</u>　《開寶方》主目淫膚翳青盲，解天行熱疾煩渴，化蠱毒、丹毒、喉痹。
並宜熟水磨服。
<h3> - 石燕</h3>

味甘，氣涼，無毒。
蘇氏曰：石燕，出永州初陽縣，江畔沙灘上有之，形如蚶而小，堅重如石也。
李氏曰：石燕有兩種，一種是此石，狀類燕而有文，圓大者為雌，黃小者為雄。
一種是鍾乳穴中石燕，狀似蝙蝠，食鍾乳汁，能飛，乃禽類也。

今俗人不察，往往以此石燕為助陽藥，刊於方書，誤矣。
<u>石燕</u>　（陸杏園）《唐本草》主摩目翳，通淋閉，止消渴，催難產，止赤白濁帶之藥也。
用以粗石器中，磨水服之，一月諸疾悉平。
<h3> - 蛇黃石</h3>

味氣寒，無毒。
（又名蛇含石。）
蘇氏曰：蛇含石，出嶺南深山中，圓重如錫，有黃、黑、赤、雜色。
今越州、信州亦有之。

李氏曰：今廣西平南縣，有蛇黃岡，土人九月掘下數尺，始得蛇黃石。
大者如雞子，小者如彈丸。
圓重如錫團，其亦有相間黃、黑、赤、紫、雜色不一，擊碎其色如錫，俗云蛇黃，是蛇腹中者，歷見諸人剖蛇，腹中並無有黃，非出蛇腹而出土中掘出，可信矣。
俗又云：是蛇入蟄時，含土一塊，起蟄時吐出，化為此石。

有人掘蛇窟並無此石，此言更無稽也。
深土中掘取，蓋可信矣。
明系一石，曰蛇黃蛇含者，何蛇黃者？指其岡之名而言也。
蛇含者，黃字之訛音也。

<u>蛇含石</u>　《唐本草》（湘景山抄）主大人心胃攻疼，小兒驚癇容忤，婦人氣逆胞阻產難諸證，服之極驗。
<u>集方</u>　治心胃攻疼，驚癇容忤。
並宜火煅醋淬七次，研之極細，大人服五六分，小兒服二三分，並宜白湯調下。
治氣逆胞阻難產者。

不宜煅淬，僅宜水煮汁，飲之。
<h2><span class="brown">火石類</span></h2>
<h3> - 無名異</h3>
味甘，氣平，無毒。

馬氏曰：無名異，生大食國。
李氏曰：今川、廣深山中，及宜州八星龍濟山亦有，而桂林極多，一包數十枚小黑石子也，似蛇黃而色黑，近處山中，亦時有之。
修治：火煅酒淬，研末用。
以煮蟹殺腥氣。

煎桐油入少許，收水氣。
塗剪，剪燈，則燈自斷。
雞血滴之，即便化水。
<u>無名異</u>　治金瘡長肌肉，補折傷，接筋骨，消癰疽，解腫毒之藥也（《開寶》）。

（水門）蘇氏曰：用醋磨外敷，酒磨內服，散一切瘀血甚效。
除折傷骨部癰毒外，無他用也。
<u>集方</u>　（《集驗方》：）治打傷腫痛。
用無名異，火燒酒淬三次，為末，每服三錢，酒調服，趕下四肢之末，血皆散矣。

（《多能鄙事》：）治跌打損傷骨折者。
用無名異（法制如前）、甜瓜子各一兩，乳香、沒藥各二錢，俱為末，每服五錢，熱酒調服。
小兒二三錢，服畢，以黃米粥塗厚油紙上，摻左顧牡蠣末二三錢，用竹篦夾住。
（談野翁方：）治受刑杖。

用無名異（製法如净）臨時溫酒調服五錢。
受杖不甚痛，亦不甚傷。
（《簡便方》：）治諸漏瘡腫痛。
用無名異（製法如前），以溫水洗瘡，用綿裹著頭，填末入瘡口，數次愈。

<h3> - 陽起石</h3>
味鹹，氣溫，無毒。
入右腎命門。
《別錄》曰：陽起石，即雲母根也，出齊山，及雲山、泰山、琅琊諸山谷中。

蘇氏曰：今唯齊州採取，他處不復見矣。
惟一土山，石出其中，彼人謂之陽起山，其山嘗有暖氣，雖盛冬大雪，獨無積白，蓋石氣熏蒸使然也。
山惟一穴，法禁不開，每歲初冬，州官遣夫監採，第歲月久，其穴益深，鑱鑿他石，得之甚難。
以白色明瑩，雲頭雨腳，輕鬆若狼牙者為上，黃色者亦佳。

其中猶帶雲母者，稱上品也，揀擇上供，剩餘者，州人方貨出，不爾無由得也。
《玉冊》云：齊州揀金山出者為勝，其尖似箭簇者力強，如狗牙者力微。
置雪中，倏然沒跡者為真。
塗紙上，飄然飛舉者為真。

<u>陽起右</u>　壯元陽，暖子臟，逐濕痹，健腰膝（甄權），補養命門不足之藥也（王好古）。
方龍潭曰：此稟純陽之氣以生，其山產石之處，冬不積雪。
為壯陽暖腎，逐濕除寒之用可知矣。
故前古主崩中漏下，癥瘕結氣，寒積腹痛，陰痿無子。

《別錄》又主莖寒陰冷，陰汗濕癢，水腫腹脹。
大氏又主婦人冷帶宿血，男子五勞虛冷諸證。
凡屬陽衰氣冷、精寒，血中無陽者，服之立見神功。
倘涉陰虛有火，營虛血熱者，不宜服。

<u>集方</u>　燕醫□玄生傳：治男子命門虛寒，精乏無子。
婦人衝任不調，血虛不育。
或有病腰膝冷疼，手臂麻木，水腫腹脹，奔豚疝瘕，莖寒囊冷，囊汗濕癢，大便溏泄。
或癥瘕積聚，肚腹作痛，三陰久瘧，休息久痢，血崩帶漏，月水不定等疾。

用陽起石四兩（火燒，酒淬三次），補骨脂、菟絲子、於白朮、巴戟天、枸杞子、鹿茸、人參、黃耆、當歸、茯苓各五兩（俱酒拌炒），研為末，黑附子（童便煮）、肉蓯蓉、懷熟地（俱酒煮），俱搗膏，煉蜜和丸，梧子大，每早服三錢，白湯下，服之能令陽道半隆，使人有子。
總治男婦虛冷百病。
<h3> - 石煤</h3>
味苦、甘、辛，氣溫，有毒，可升可降。

李氏曰：石煤，南北諸山生產亦多。
昔人不用，故識之者少。
今北方以代薪炊□，煅煉鐵器，大為民利。
士人皆鑿山為穴，橫直十餘丈，取之，有大塊如石而光者，有疏散如炭末者，俱有硫黃氣，以酒噴之即解。

昔人言夷陵有黑土，為劫灰者，即此類也。
援神契云：王者德至山陵，則出黑丹。
《水經》言：石煤可書字，燃之有焰。
《夷堅志》云：彰德南郭村，井中產石墨。

宜陽縣，有石墨山。
汧陽縣，有石墨洞。
燕京之西山，楚地之荊州、興國州，江西之廬山，哀州豐城，籟州，浙之嘉湖郡縣，皆產石煤，可以炊□，並此石也。
人有中石煤氣者，昏瞀至死，惟灌冷水即解。

<u>石煤</u>　主婦人血氣刺痛欲死（李時珍），小兒痰癇搐搦未蘇（薛氏），金瘡跌撲血出不止之藥也（寇氏）。
薛氏（宜生）曰：此得地之伏陽，天之玄靈之氣以生，似土石而實含陽燧，遇火作焰，有水亦燔，此石藥中之神品也。
以其法火，如癥瘕血結，惡血血暈，刺痛如死狀，痰癇搐搦，容忤卒死，金瘡跌撲，肉破血泄。
凡死厲之屬，陰凝留礙，有妨生氣者，仗此陽暄，為之救藥，則血氣可行，痰癇可定，血出可封。

倘涉火勝血燥之疾，自當束置。
<u>集方</u>　（《方脈正宗》：）治產後兒枕刺痛，及月經不行，惡血結滯疼痛。
用石煤五錢，當歸尾四錢，川芎三錢，玄胡索二錢，烏藥一錢，俱為極細末，每服一錢五分，白湯調服。
（《幼科全書》：）治小兒痰癇搐搦，容忤等疾頻發者。

用石煤五錢，膽星三錢，天竺黃二錢，俱研極細，遇發每服五分，薑湯調服。
（《醫學集成》：）治金瘡出血不止。
急以石煤研極細末，厚敷之即止。
如瘡深不宜速合者，本方如滑石末，減半和用。

<h3> - 石灰</h3>
味苦辛，氣溫，有毒。
蘇氏曰：石灰，南北皆有，取石山不時採燒。
李氏曰：今人作窯燒之，一層柴或石煤，累青石一層，相間打疊，窯中自下發火，三晝夜，層層自焚而成灰。

大塊不夾生石者佳，可以風化，可以水化。
風化者，取灰置風中，片片自解。
水化者，以水灑之即刻熱蒸而解。
入藥惟取風化者多。

或用水灌，即刻熱蒸，滾化成糊，以此糊牆壁，極堅固。
<u>石灰</u>　此生血，散死血（《日華》），墮胎娠，化積聚（韓氏），消死肌，滅蟲疥，去䵟𪒟之藥也（《別錄》）。
陶氏曰：此藥性燥至烈，古人用療金瘡，止血大效。
五月五日，採青蒿搗汁，和古石灰搗為團，陰乾為末，傅跌撲破損出血，立止，並不潰爛。

李氏曰：但不可著水，著水不免爛肉。
<u>集方</u>　（《寇氏衍義》：）治中風口喎。
用新石灰炒熱，米醋調如泥，塗之，左喎塗右，右喎塗左，立時牽正。
（《集玄》：）治痰厥氣絕，心頭尚溫者。

用千年古石灰三錢，為末，和水煎滾，澄去滾水，再和水一盞，煎滾，澄清灌之，痰降自愈。
（《方脈正宗》：）治乾霍亂，轉筋腹痛欲死。
用千年古石灰一錢，為細末，沙糖水調服。
（《方脈正宗》：）治死胎不下。

用千年古石灰為細末，滾酒調下一錢，空心服。
（《丹溪心法》：）腹脅積塊。
用新解風化石灰四兩，為末，鐵鍋炒極熱，入大黃末一兩，再同炒紅，取起，入肉桂末五錢和勻，米醋調成膏，攤厚帛上貼之。
（龔雲林方：）治婦人血氣刺痛。

用千年古石灰，為細末，拌豬血和成餅，曬乾，再為細末，每服五分，醋湯調服。
（龔雲林方：）治癰疽瘀肉不落。
用新解風化石灰、蕎麥稭灰各八兩，和勻，用竹籮盛灰，以水二十碗，淋汁盡，復頃入灰籮內，如此淋五遍，熬成稠糊，取少許塗瘀肉上，自落。
（《千金方》：）治瘻瘡久不合。

用古塚中石灰，厚傅之。
（《活法機要》：）治痔瘡有蟲。
用千年古石灰、川烏（炮）各等分，為細末，取少許傅痔上，日一次，再以米糊為丸，梧子大，每服三十丸，白湯下。
（孫真人方：）治疥瘡有蟲。

用新解風化石灰，淋汁，煎熱洗之。
（《活人心統》：）治痰核紅腫，發寒熱。
用新解風化石灰，為極細末，和白果肉同搗成膏，傅貼之。
（《集玄方》：）治面黶疣痣。

用新解風化石灰一盞，水調稠糊，用囫圇糯米數粒，半插石灰糊中，半露石灰糊外，經宿，米色變如水晶，先以針微撥疣痣，點少許，經半日，汁出剔去，藥不得著水，二日愈。
（《普濟方》：）治疣痣。
用新解風化石灰、桑柴灰各二兩，拌勻，用竹籮盛灰，水十碗，淋汁盡，復頃入灰籮內，如此淋七遍，熬膏刺破疣痣，點之自落。
<u>績補集方</u>　（蘭氏方：）治血風寒濕瘡。

用千年古石灰，配白蛤粉各等分，研極細，敷瘡上，痛止而愈。
（《外臺秘要》：）治卒發風𤺋。
用新解風化石灰，為極細末，淡醋水調塗，隨手滅去。
治夏月痱疱。

用新解風化石灰一兩，白蛤粉二兩，甘草八錢，共研細，撲之。
（《肘後方》：）治杖瘡腫痛。
用千年古石灰，麻油調搽，不哄甚妙。
（《千金方》：）治身面疣目。

用新解風化石灰，米醋浸六七日，取汁頻滴之，自落。
（《張三丰方》：）治風蟲牙痛。
用千年古石灰為末四兩，蜂蜜三兩，拌勻成團，鹽泥封固，火煅一日，研末，擦牙立效。
兼治酒積下痢。

每早服一錢，半日愈。
（《摘玄方》：）治偏墜疝氣作痛。
用千年古石灰、五棓子、山卮子各等分，俱炒燥，為極細末，白麵少許，酒和稀糊敷之，一夜即消。
（《集玄方》：）治白帶白淫不止。

用千年古石灰一兩，白茯苓三兩，共為末，米糊丸，梧子大，每服五十丸，半月即愈。
（《集玄方》：）治水瀉不止。
用千年古石灰，為細末，白湯調服一錢，立止。
（崔知悌方：）治血痢休息，二三年不止。

用千年古石灰為末，取三錢，煎水一盞，澄清飲，日三服，次日再如法煎飲，十日愈。
（《肘後方》：）治產後產門不閉，或陰挺脫。
用新解風化石灰五合，和水十碗，煎滾以瓦缽盛湯，腿下熏之，用被覆蓋。
（《肘後方》：）治刀刃金瘡，並跌磕撲打損傷出血。

用千年古石灰，為極細末，敷之，以布帛緊裹，不可經風，立時止血定痛。
治杖瘡。
用隔年風化石灰五錢，研細末，用井水一碗，調用，銀簪順攪千餘轉如膏，用鵝羽搽上即佳。
治狗咬潰爛不收，並治刀斧傷損及跌打傷損。

用風化石灰一合，大黃一錢，炒燥研末和勻，菜油調塗患處。
治杖打敷藥方。
用風化石灰、生半夏末、降香末、大黃末、黃苓末各等分，麻油調敷患上。
內有服藥方，見隰草類苧根集方下。

長肉生肌膏藥方，見虫部卵生類白蠟集方下。
治痄腮腫痛。
用礦石灰為末，不拘多少，炒七次，地上窨七次，米醋調敷腫處，立消。
治跌打損傷。

用糞窖中磚瓦多年者，火煅紅，研極細，以好酒調服五分，立愈。
<h2><span class="brown">毒石類</span></h2>
<h3> - 砒石</h3>
味苦、酸，氣大熱，有大毒。

李氏曰：砒石，性猛如貌故名。
出信州近錫坑處有之。
鑿坑下取生砒，謂之砒黃，色如牛肉。
或有淡白路，謂石非石，謂土非土，一種碎屑夾石者，乃燒煉去夾石凝結者，大塊色微黃，毒更甚。

凡入藥用，必須生者。
中此毒以綠豆粉，糞清，冷水，皆可解。
<u>砒石</u>　祛時瘧，除齁喘（《日華》），化瘀肉之藥也（時珍）。
李氏（時珍）曰：砒乃大熱大毒之藥。

其性猛烈，誤食頃刻殺人。
如時瘧之藥，少服一二釐，亦嘗奏效。
故聖人亦存而不棄也。
凡時行瘧疾，因暑熱外受，生冷內傷，寒熱不均，相因病瘧，內蓄痰涎，伏於營分，故發則寒熱往來，頭眩胸悶。

少服一釐，冷水吞下，伏涎頃消，故瘧疾可止。
如齁喘之病，因肺有伏積冷涎，或觸冒寒暑風濕之邪即發，或遇怒氣勞傷即發，或值飢飽失度即發，少用一二釐，溫湯調服，伏涎頓開，故齁喘可除。
如化瘀肉一證，凡癰疽發背，諸潰瘍證，膿血內閉不出，瘀肉堅硬不腐，以致膿潰日深，生肉日敗。
以砒石末數釐，和入黃蠟條內，納入癰毒瘡中，則瘀腐自化，膿血自行。

但見效即去，不可多用久用也。
然大毒之性，又不可輕行妄試。
如瘧疾邪汗未出，表邪未清，（宜清解溫散）或久瘧陰虛陽之，（宜太補氣血）砒石不可用也。
如駒喘肺熱裡虛，或兼陰虛勞損，（宜滋養正氣）砒石不可用也。

如瘀肉不化，由於陽氣不充，胃虛不食，癰瘍見七惡而神氣委弱者，砒石不可用也。
何寇氏、陳氏，不究藥性，如此酷烈有毒，撰本草方云，解熱毒，化熱痰，治癖積。
磨服數分調水飲之？倘依方誤服，此真殺人不待刃耳。
兩賢立方之意，殊不知其何如也。

特書此痛言之，以為後人之戒云。
樓奇曰：一婦病心痛，數年間月日嘗發，百藥不愈。
一醫用砒石三釐，茶末一分，共為末，白湯調下，吐瘀血一塊而愈。
得《日華子》治婦人血氣心痛之旨乎？

一童子遍身生雲頭癬，作圈如畫，或大如錢，或小如筆管文印。
一醫用砒石一二分，研極細，以米湯五六匙稀調，用新毫筆依癬圈塗之，三日滅跡。
今之藏瓶酒者，往往以砒煙燻瓶，藏酒數年不壞。
今造煙火家，火藥內用少許，則爆聲更大，其急烈之性可知矣。

<h3> - 岩石</h3>
味辛、甘，性大熱，有毒。
李氏曰：岩石有數種。
白岩石，蒼岩石，紫岩石，紅皮岩石，桃花岩石，金星岩石，銀星岩石，特生岩石，俱是一物，但以形色立名。

其性皆熱而有毒，並可毒鼠制汞。
惟蒼白二色入藥用。
諸岩石生於山，則草木不生，霜雪不積。
生於水，則水不冰凍，或有溫泉，其氣之熱可知矣。

<u>岩石</u>　化腹內冷積癥瘕堅癖，除冷濕風痹，寒熱邪氣之藥也。
陸氏（農師）曰：岩石之力十倍鍾乳，溫肺暖胃，無出其右，宜火煉百日可服，如生用，毒若砒石，損人臟腑，為害莫救。
<h2><span class="orange">卷之十三</span></h2>
<h2><span class="brown">石部　滷石類</span></h2>
<h3> - 鹽</h3>
味鹹，氣寒，無毒。
可升可降，陽中陰也，通行上下表里一十五經。
沈氏曰：鹽有五種：海鹽、井鹽、鹼鹽三者出於人，池鹽、崖鹽二者出於天。

此外戎鹽生於土，石鹽生於石，木鹽生於樹，蓬鹽生於草也。
李氏曰：海鹽，取海滷煎煉而成。
今遼、冀、山東、兩淮、兩浙、八閩、廣南所出是也。
井鹽，取井滷煎煉而成，今四川、雲南所出是也。

鹼鹽，刮取鹼土煎煉而成，今幷州、河北所出是也。
池鹽，疏地為畦壠，而塹圍之，引清水注入，待夏秋南風大起，一夜結成。
今河東安邑西夏、靈州，惟解州種之是也。
崖鹽，生於土崖，狀如白礬，又名生鹽，今階州、鳳州所出是也。

此五種，皆食鹽也。
他如戎北戎鹽、西羌石鹽、胡中樹鹽、東林草鹽，此造物生成之妙，誠難殫知也。
然出處雖有多種，而主治功力亦不相遠。
倪朱謨曰：予生南地，且以南鹽論之。

據李時珍先生《綱目》云：南鹽煮海水作之，謂之澤鹽，又謂之海鹽。
海邊掘坑，上布竹木，覆以蓬茅，積沙於上，每潮汐沖沙，則滷淋於坑中，水退則以火炬照之，滷氣衝火即滅。
因取海滷，貯盤中煎之，頃刻而就。
其煎鹽之器，或鑄鐵為之，或以編竹為之，上下周以蜃灰，其器橫丈深尺，平底置於灶口，謂之鹽盤。

又山西一種滷鹽，秋間生滷遠望如水，近觀如積雪。
土人刮取，熬之為鹽，微有黃色，即滷鹽也。
<u>食鹽</u>　和陰回陽（《日華》）、引吐化食（藏器）、消癖、定疝（《別錄》）、去風熱、明目疾（時珍）、開關格、利二便之藥也（震享）。
經曰：熱淫於內，治以鹹寒，正此之謂也。

（繆氏）且人之受命，非飲食不生，非蔬菜不養。
蔬菜非五味不為羹，五味無鹽則不能調劑以奉養生身。
故周宮鹽人掌鹽之政，以供祭祀、羞王公，上裕國計，下濟民生，其用非淺小也。
方藥需用甚多，而奏效亦復不少。

今發吐藥用之者，咸引水聚而上逆也；化食藥用之者，咸通停滯而潤下也；消癖藥用之者，咸能去垢而逐積也；定疝藥用之者，咸能止暴而緩急也；和陰回陽用之者，咸能升清降濁，逐邪以輔正也；去風熱用之者，咸為水母，水化而風熱自降也；明目疾用之者，咸為水精，目為水神，精與神合，而目自明也；利二便用之者，咸能潤下而通結也；諸癰疽腫毒用之者，咸走血而解毒也；諸蠱毒及百蟲咬傷用之者，咸能解蠱毒，咸能殺蟲毒也；開關格用之者，咸氣上升而鹹味下降，升上而復降下，關格安有不通者乎？又論服補腎藥而用鹽湯者，咸歸腎，引藥氣入本藏也；服補心藥而用鹽炒者，心苦虛，以咸補之也；服補脾藥而用鹽制者，虛則補其母也。
《素問》曰：鹽走血，血病無多食鹽。
多食，則脈凝泣而變色。
今西北人食不耐咸而多壽少病，東南人食必用鹽而少壽多病，則食物中固不可缺，似宜少用為佳。

凡喘嗽、水腫、消渴者，宜全禁之，或引痰吐、或泣血脈、或助水邪故也。
鹽收豆腐，亦引水聚之意。
然以浸魚肉則經久不敗，以沾布帛則易致朽爛。
物各有宜忌，識者當悟此理。

<u>集方</u>　（《方脈正宗》：）治陽脫虛證，四肢厥冷，不省人事，或小腹緊痛，冷汗氣喘。
用鹽炒熱，熨臍下氣海。
用此方能和陰回陽取效。
（《肘後方》：）治中惡腹痛，或中蠱吐血，或中痰眩暈，或中食腹脹。

用鹽二兩炒熱，泡湯二鍾，乘熱飲之，得吐而愈。
治食積不化。
鹽，生用泡湯，乘熱飲。
（《簡便方》：）治食酒肉過多，脹滿不快。

用鹽花擦牙，溫水漱下，二三次即如湯沃雪也。
（《方脈正宗》：）治痰飲成癖。
用鹽五錢（炒）；膽星、半夏各一兩，乾薑六錢，三味俱炒燥，研末後，和炒鹽、神麯末打糊為丸，如梧子大。
每早飯後服二錢，白湯下。

（《藥性論》：）治男子疝核痛，婦人疝瘕痛。
用鹽三兩，炒熱熨小腹，其痛立定。
（唐瑤方：）治風熱牙痛。
用槐枝煎濃湯二碗，入鹽二兩，攪清澄去底腳，用槐枝湯煮乾，取白鹽日用擦牙。

（《永類鈴方》：）治目昏生翳膜，大利老眼。
用鹽，以百沸湯泡，澄去底腳，瓷鍋熬干，有白花起，入淨瓷瓶收貯。
每早擦牙，或用清水一點，調鹽花半米許，點兩目眥內。
（《方脈正宗》：）治關格不通。

用鹽炒微熱，以布包，前後心揉熨。
鹽冷再微炒，不可太熱。
如此揉熨十數轉，漸通。
（《方脈正宗》：）治二便不通。

用鹽二兩，和水一桶，作湯，傾入盆內，扶病人坐湯中，揉摸小腹。
湯冷和入熱湯，半時許，立通。
<u>續補集方</u>　（《肘後方》：）治金瘡中風。
用鹽半升炒熱，取一二匙著瘡上，冷即更著，一日勿住手，大效。

（《本草發明》：）治乾霍亂，上不得吐，下不得利，腹絞痛，大汗出，脹悶欲死。
用鹽一兩（炒黃色），白湯一升，童子小便一鍾，乘熱一氣吞下，即吐下立愈。
如不吐下，更作。
（《梅師方》：）治心腹卒時脹堅痛悶欲死。

用鹽一兩，白湯一升，沖和，一氣飲，得吐下即定，不吐更作。
（《救急方》：）治一切腳氣疼痛。
用鹽擂爛，每夜擦腿膝至足，半時許，以熱湯淋洗，用五七次。
（《外臺秘要》：）治諸病兩脅肋脹痛。

用鹽炒熱，布包熨之。
（孫真人方：）治卒中屍遁，其狀霎時腹脹，急悶衝心，或有塊起，或牽腰脊。
取鹽一撮，調白湯二碗，一氣吞下，取吐立止。
（《產寶》：）治妊婦心痛不可忍。

取鹽一塊，燒紅，白湯調服。
（《千金方》：）治胎孕逆生。
用鹽一撮，擂爛，擦妊婦兩肋窩，並兒足底，以一指搔之，即順。
（《藥性論》：）治小兒不尿。

安鹽一撮於臍中，以艾丸鹽上炙之，三五壯，此方並治臍風撮口。
（《直指方》：）治無故精漏不止。
用鹽一兩（鹽泥固濟，火燒一日），用白茯苓、山藥各一兩五錢（炒燥）。
共為末，和燒鹽、棗肉為丸，梧子大。

每用百餘丸，棗湯下。
（《聖惠方》：）治喉中小舌垂長半寸，名蒂鍾喉風。
用鹽一塊，火燒赤，用箸頭頻點之，即消。
（《肘後方》：）治風病耳鳴。

用鹽一升，炒熱，以耳枕之，冷即易。
（《外臺秘要》：）治身體肌肉表裡如蟲行。
用鹽一斗，水一石，煎湯，入缸中，浴之三四次。
亦療一切風氣。

（孫真人傳：）治蜈蚣、蛇、蠍、蠼嫂、蚯蚓、芫青、斑蝥、蜂蠆、蜘蛛、黃蠅、螞磺、鼠、犬、黿、鱉等並一切惡毒禽獸蟲魚諸物咬傷。
先用鹽湯洗，後用鹽一撮，和風化石灰一撮，拌勻，掩傷處，用軟帛縛住，不痛不開，並無毒氣內攻。
倘有危急轉重者，隨用艾丸量傷處大小，即於鹽灰上炙七八壯，永無他慮。
（《外科精義》：）治潰癰作癢。

以鹽一撮擂爛，蘸少許摩其毒口四圍，即止。
<h3> - 戎鹽</h3>
味鹹、甘，氣寒，無毒。
盧氏曰：戎鹽即青鹽，亦赤鹽也。

陶氏曰：史書言虜中鹽有九種，曰白鹽、食鹽、駁鹽、胡鹽、桑鹽、黑鹽、赤鹽、臭鹽、馬齒鹽，而胡鹽即戎鹽也。
大氏曰：戎鹽生沙崖山阪之陰土石間，大小不嘗，形作塊片，間有方稜，或如雞卵，或如茭米，堅結如石，色玄紫白，味不甚咸，臭若□雞之氣，燒之不鳴烢者是也。
又贊云：鹽山二色，赤丹黑漆，□成龍虎，備之為吉，可以辟惡，可以療疾。
張果云：赤戎鹽，生西戎，稟自然水土之氣結而成質，不假人力煎煉，其地水土之氣黃赤，故鹽亦隨土氣黃赤也。

味淡於石鹽，力伏陽精，火中燒之，汁仍紅赤，凝定時，色益赤者為真。
再燒之最久，赤轉為青矣。
故一名絳鹽。
《西京記》云：有青鹽池出青鹽，正方寸半，其形如石，味甚甘美。

《真臘記》云：山間有石，味勝於鹽，可琢為器。
《梁傑公傳》云：交河之間，掘磧下數尺，有紫鹽，色紫鮮而味甘，其下文許，必有□珀。
《北屍錄》云：張掖池中生桃花鹽，色如桃花，隨月盈縮。
今寧夏，近涼州，池鹽所出青鹽，四方皎潔如石，此二鹽者，即戎鹽之青、赤二鹽也。

今方書，但用青鹽，不用赤鹽，並目赤鹽為異物矣。
《本草》云：北海產青鹽，南海產赤鹽，總從西戎來，所謂南北者，指西海之南北耳。
嶺南一種紅鹽，用色染成，非真赤鹽也，燒之，出白汁，凝定仍轉白色矣。
<u>戎鹽</u>　主治病能，與食鹽同功，但出天成，不假人力煎煉，而味鹹兼甘，似勝食鹽一倍也，茲不復贅。

<h3> - 凝水石</h3>
味鹹、辛，氣寒，無毒。
入足陽明胃經。
《別錄》曰：凝水石，鹽之精也。

色如雲母石，可折者，出幷州及河間、邯鄲諸處，碎之似朴硝。
李氏曰：生於鹵地，積鹽之下，精液滲入土中，年久結而成石，有齒稜，如馬牙硝清瑩如水精，亦有帶青黑色者。
至暑月回潤，入水浸久亦化，夏月研末，煮湯入瓶，倒懸井底，即成凌冰。
蘇氏曰：出同州、韓城及河東汾、隰州，及德順軍亦有色青，紋理橫如雲母者為良。

出澄州者，紋理斜而色白者次也。
修治：用薑汁和水煮乾，研粉用。
外有一種冷油石，與此酷相似，但投沸油鐺中，油即冷者，是也。
此石性冷有毒，誤服令人腰以下不能舉。

<u>凝水石</u>　解胃火，去伏熱之藥也（《別錄》）。
聞人氏曰：經云，小熱之氣，涼以和之。
大熱之氣，寒以取之。
又日，熱淫於內，治以鹹寒。

此藥味咸氣寒，生於鹵地，稟積陰之氣而成。
善治一切伏熱，五臟六腑積熱，天行時氣疫熱，煩滿消渴，小便淋閉（《別錄》），並丹石藥毒諸疾（甄氏）。
但陰寒沉降之性，能除有餘邪熱。
如陰虛火熾，潮熱骨蒸，咳嗽多痰，並脾胃作泄者，勿服。

<u>集方</u>　（《方脈正宗》：）治五臟六腑積熱，天行時氣疫熱，以致煩滿消渴。
用凝水石、石膏、滑石各五錢，甘草三錢，研末，每服一錢，白湯調服。
（《方脈正宗》：）治丹石諸藥毒。
用凝水石一兩，研極細，每用二錢，綠豆湯調服。

（《永類方》：）治小便淋閉不通，並男女轉脬，不得小便。
用凝水石二兩，滑石一兩，冬葵子八錢，共為末，水五升，煮二升五合，時時服。
（《經驗方》：）治小兒丹毒，皮膚熱赤。
用凝水石五錢，水調和豬膽汁，塗之。

（《衛生易簡方》：）治湯火灼傷。
用凝水石研末，傅之。
<h3> - 玄精石</h3>
味鹹，氣寒，無毒。

蘇氏曰：玄精石，出解州及通泰州，所積鹽倉地中，多有之。
李氏曰：是鹽滷津液流滲入土，年久成石。
大者如杏葉，小者如魚鱗，皆有六角，形如龜背，又如扁圍棋子，其色青白，有光者佳。
叩之則直理而拆，浸水中亦能化解。

今蜀中，赤鹽井之液所結者，色稍紅，非若解池之色青白耳。
今天下所用玄精石，多是絳州山中所生絲石，水浸不化，此係坊中偽充，非真玄精石也。
<u>玄精石</u>　消熱痰（宗奭），化積聚，蕩目翳，止頭風頭痛之藥也（《開寶》）。
李氏（瀕湖）曰：此藥稟至陰之精，與鹽同體，其味鹹，其氣寒，其性降，其形六出，象老陰之數也。

同硫黃、硝石，治上盛下虛，開降不順，有扶危拯逆之功。
故申鐵甕入來復丹，用之，取其寒，以和硝硫之熱也。
成氏之消熱痰，開寶之化積聚，普濟之去目翳，千金之止頭風頭痛者。
皆本於結熱為病之取用焉。

倘屬陽虛胃冷之疾，自當迴避。
如寇氏方之治陰證，四肢逆冷，狂言煩渴者，此指邪熱傳陰之證也，設屬直中，安敢言此乎。
<u>集方</u>　（《方脈正宗》：）治肺胃蘊熱生痰。
用玄精石，研極細，每服三分，煉蜜一匙，和白湯調下。

（《方脈正宗》：）治心腹積聚，因熱結者。
用玄精石一兩（研極細），紅曲三兩（炒為末），山藥糊為丸，梧子大，每服一錢，薑湯送下。
（《眼科方》：）治目生翳障。
用玄精石五錢，研極細，用簪腳，蘸點目中。

（《朱氏集驗方》：）治赤目失明，並內外翳障。
用玄精石、石決明各一兩，研極細，蕤仁二兩，共研勻，和羊肝並膽汁七個，搗爛為丸，梧子大，每服三十丸，甘菊花十朵，泡湯送下。
（《朱氏集驗方》：）治頭風頭痛。
用玄精石一兩，研極細，入羊膽中，陰乾，水調一字，食後服之。

又《千金方》用分，吹入鼻中。
（《圖經本草》：）治傷寒天行疫疾，二日頭痛壯熱，四肢不利。
用玄精石、硝石、硫黃各二兩，蓬砂一兩，俱研細，入土罐內，鹽泥固濟，以炭火一斤，於罐子周一寸，□之約近半日時候，候泥罐青紫色，住火待冷，取出，入淨瓷瓶中，埋屋內地下二尺深，二七日，取出，研末麵糊為丸，雞豆實大，每服二丸，燈心湯送下。
（《和劑局方》來復丹：）治上盛下虛，裡寒外熱，伏暑泄瀉，下注如水。

用玄精石（研細）、硝石、硫黃各一兩，（二味入鐵盞內，以米醋拌濕，微火炒，以竹箸不住手拌攪，火不可大過，研極細），五靈脂（水飛去沙石，曬乾）、青皮、陳皮各二兩三味（俱微炒），共為末，次入玄精石末及前硝硫末，拌勻，好米醋打大麥麵糊為丸，梧子大，每服三十丸，溫米湯下。
<h3> - 朴硝</h3>
（又名水硝。）
味苦、咸，氣大寒，無毒。

沉也，陰也，降也。
通行腸胃十二經走藥。
《別錄》曰：水硝生益州山谷，有鹹水之處。
李氏曰：此物見水即消，又能消化諸食，故謂之硝。

生於鹽滷之地，狀似末鹽。
凡牛馬諸皮，須此治熟。
煎煉入盆，凝結在上，有鋒芒者，謂之芒硝。
有牙者，謂之馬牙硝。

凝結在下，成塊者，謂朴硝。
以芒硝、牙硝，再四煮煉，凝如冰雪者，謂之玄明粉。
以芒硝、牙硝懸掛風處，吹去水氣淨，謂之風化硝也。
瀕湖再四考究：水硝有三品，生西蜀者，俗呼川硝，最勝；生河東者，俗呼鹽硝，次之；生河北青齊者，俗呼土硝。

皆生於鹽滷之地，土入刮掃煎汁，經宿結成，狀如末鹽，猶有沙土蝟雜，其色黃赤，須再以水煎化，澄去渣腳，入蘿蔔數枚同煮熟，去蘿蔔，傾入盆中，經宿則結成白硝，如冰如蠟，呼為盆硝。
齊衛之硝，則底多而上生細芒如鋒，《別錄》所謂芒硝是也。
川晉之硝，則底少而上生牙尖如圭角，作六稜，縱橫玲瓏，明白可愛，嘉祐所謂馬牙硝是也。
二硝之底則通名朴硝也。

取二硝置之風日中，吹去水氣，則輕白如粉，即為風化硝。
取二硝同甘革，再四煎煉，鼎罐升煅，則為玄明粉。
陶弘景及唐宋諸人，皆不知諸硝為一物，但分精粗之異，因名失實，謬度亂猜，殊無指歸，互詳在火硝下。
<u>芒硝</u>　化積聚（神農），破留滯，消熱脹，通利大小二便之藥也（皇甫氏）。

薛氏（膚泉）曰：此藥稟天地至陰極寒之氣所生，乃太陰之精。
以消物為性，故能去積聚留滯脹滿，行大小二便等證。
成氏曰：經云，熱淫於內，治以鹹寒。
氣堅者，以咸軟之。

熱盛者，以寒消之。
故張仲景大陷胸、兩承氣湯，皆用此，以取其鹹寒潤下而降，去實熱固結不通之病耳。
苟非裡實燥熱秘結不通之證，當斟酌行之。
方龍潭先生曰：辛能潤燥，咸能軟堅。

芒硝辛鹹，化腸胃蘊熱燥隔秘結，又通經絡，行留血，墮胎破孕，通淋利濁，推陳致新，莫可加也。
然雖墮胎，妊娠傷寒，有熱盛邪堅在所必下者，用此潤燥軟堅，熱瀉而母子俱安。
所謂有故無殞，是也。
繆仲淳先生曰：硝者，消也。

五金八石，其堅莫比，惟硝能消之。
苟非大辛，至咸極苦，最烈之味，其能消化之乎？究其芒硝功用，無堅不磨，無結不散，無熱不蕩，無積不推，可謂直往無前，性無留礙之物也。
《別錄》謂：煉餌服之輕身神仙，失其本矣。
故仲景於諸承氣湯用之，非邪結下焦，堅實不可按者，不用。

恐其誤伐真陰故也。
病不由於邪熱深固，閉結難通，斷不可輕投。
至於血涸津枯，以致大腸燥結，陰虛精虧，以致大熱骨蒸，火炎於上，以致頭痛目昏，口渴耳聾，咽痛，吐血，衄血，咳嗽痰壅，虛極而似實等證，切戒勿施。
至如唐玄宗所召道士劉玄真謂：取芒硝煉成玄明粉，服之，遂無病長生。

中所載有益精壯氣，助陽補陰，不拘丈夫、婦人、幼稚襁褓，不問四時冷熱俱治之說，乃是荒唐不經之語。
不識本草何緣載入。
豈歷代董修儒臣，本不知醫，但廣異聞，未暇覈實而誤收之耶。
正所謂盡信書，則不如無書也。

<u>集方</u>　（《方脈正宗》：）治積聚久著不化。
用水芒硝二兩，每早服五分，白湯沖服，漸消。
（《方脈正宗》：）治胸膈並腹有積熱內脹。
用水芒硝一兩，如治積聚同法。

（《百一方》：）治大小二便不通，閉脹欲死，兩三日即殺人。
用水芒硝一兩，泡湯一升，服，取吐即通。
（仲景方：）治傷寒表邪內陷，心下因鞕，則為結胸，以大陷胸湯。
用大黃六錢，水芒硝一合，甘遂一錢，以水二大碗，先煮大黃去滓取七分，入水芒硝煮一兩沸，次入甘遂末攪勻，溫服，得快利止後服。

（仲景方：）治傷寒七八日後，邪結下焦，少腹按之堅痛者，宜下之，大承氣湯。
用水芒硝一合，大黃一兩（酒洗），厚朴二錢，枳實一錢五分，以水二升，先煮樸枳去渣取七分，後入大黃煮十餘沸，再入水芒硝煮十餘沸，傾出溫和服，得下，余勿服。
本方去水芒硝，名小承氣湯。
本方去厚朴枳實加甘草四錢，名調胃承氣湯。

三承氣湯，統治邪熱內結，大便不通，量病輕重擇取。
（仲景方：）治傷寒邪熱失汗，蓄血少腹，或先因內傷，留血下焦者，用桃仁承氣湯下之。
用桃仁十個（去皮），大黃五錢，甘草三錢，桂枝二錢五分，水芒硝二錢，先四味以水三升，煮熟去滓取七合，再入水芒硝，更上火微沸，傾出，溫和服，當微利。
（《信效方》：）治死胎不下。

用水芒硝二錢，熱湯沖服，立下。
<u>續補集方</u>　（《千金方》：）治暴赤時眼。
用水芒硝五錢，和銅青二分，泡湯頻洗。
（姚和眾方：）治小兒重舌。

用水芒硝，研細末，塗舌上下，二日效。
（《簡要濟世方》：）治小兒鵝口。
用水芒硝，研末，搽舌上，日三次，效。
（《三因方》：）治風熱喉痹及纏喉鳳。

用水芒硝、火芒硝各五錢，銅勺內炒，待冷，配白硼砂三錢，共研極細，用米醋調，以鵝羽蘸藥，塗喉內，吐涎即通。
<h3> - 風化硝</h3>
味鹹、甘。
李氏曰：以芒硝置於檐下無雨露處，風日中吹之，水氣消盡，自成輕飄白粉，再裝入黃牯牛膽殼內，待硝滲出皮外，臨用收取最妙。

<u>風化硝</u>　治上焦心肺痰熱之藥也。
何氏（恆宇）曰：此藥體重降下，經風日吹蕩，飄散陳氣，則轉重為輕，出沉為浮，主胸膈、心、胃、肺腑一切風火浮越之疾。
如小兒痰熱急驚，大人冒暑發暈。
以白湯化服數分，立蘇。

<h3> - 玄明粉</h3>
味鹹、辛，氣寒，無毒，沉而降，陰也。
入手少陰、足厥陰、陽明經。
李氏曰：制玄明粉法，用淨芒硝十斤，長流水一石，煎化，用白蘿蔔十斤，切片同煮熟，濾淨蘿蔔滓，再用甘草一斤同煎，濾去甘草滓，取出將凝，裝大沙罐內，築實盛之，鹽泥固濟罐身，厚半寸，不蓋口，置爐中，以炭火十斤，從文至武煅之，待沸定，以瓦盞蓋口，以鹽泥固濟，再以十五斤頂火煅之，放冷，一伏時取出，隔紙安地上，盆覆三日，出火氣，研細末，淨瓷瓶收用。

<u>玄明粉</u>　開結潤燥，通利大腸之藥也（《日華》）。
方氏（龍潭）曰：此藥治一切火熱為病。
凡心熱煩躁，譫語狂言，腸熱結燥，宿垢積滯，痰熱壅塞，關隔不清，目熱昏澀，腫赤癢痛，胃熱牙疼，齒根浮脹，及喉痹乳蛾，脹閉不通等證。
此鹹寒之物潤燥軟堅，通閉滑滯，一切熱毒，悉能治之。

凡三焦腸胃實火積滯者，服之速效。
若脾胃虛寒，及陰虛、血虛，虛火妄動者，切禁用之。
<h3> - 硝石</h3>
（又名火硝。）

味苦，氣溫，有小毒。
陰中陽也。
《別錄》曰：火硝，生益州山谷及武都、隴西、西羌等處。
馬氏曰：今南北東西，所在諸山澤，有鹹土處皆有。

地上有霜，清晨掃取，以水淋汁，煎煉而成白雪。
李氏曰：諸鹵地皆產之，而河北、慶陽、山東諸縣，及蜀中尤多。
秋冬間遍地生白，掃取多有泥土，猥雜不潔，以水淋汁煎煉，結於盆底者，狀似朴硝，在上者，或有鋒芒稜角亦有芒硝、牙硝之名，與朴硝同稱，而水火之性，各異也。
丹爐家，用制五金、八石，銀工用化金銀，兵家用作烽遂火藥，得火即焰起。

陳氏曰：二硝自晉唐以來，諸家都無定見，不知硝有水火二種，形質雖同，性氣迥別。
今以前古樸硝、硝石為正。
朴硝，水硝也。
有二種，煎煉結出之細芒，為芒硝，為牙硝，凝結盆底者，為朴硝也。

硝石，火硝也。
亦有二種，煎煉結出之細芒，亦名芒硝、牙硝，凝結盆底者，為硝石。
但二硝初生鹵地時，消石色白易煉，朴硝色黃赤，須再三煎煉，方始成也。
火硝煎熟入盆內，瑩白如雪，上聚黃水，取出，入鍋再煎成鹽，名硝鹽，醃魚肉不壞，屠場家多收之。

<u>硝石</u>　治陰伏陽格（《本草正義》），寒熱兩逆，開結閉，破積聚之藥也（甄權）。
土宿真言曰：此物感海滷之氣所產，得火則焰，入地千年，其色不變，制七十二石，能化為水，伏草木、柔五金，煉八石，大丹不捨此也。
兵家用作銑機，橫衝百里，直入雲漢，其性升達可知矣。
此與朴硝形質雖同，性氣迥別。

水硝其性下走陰中之陰也，故惟盪滌腸胃積滯，折抑三焦實火。
火硝其性上升，水中之火也。
故能破積散堅，升散三焦火鬱，調和臟腑虛寒。
與硫黃同用，則有升降水火之功，治冷熱緩急之病。

煅制礞石，則除積聚痰飲。
蓋硫黃之氣熱而下行，礞石之性寒而下行，硝石之性熱而上行，一升一降，一陰一陽，此制方之妙也。
如入來復丹，療寒暑不調，裡寒外熱，或腹痛如絞，泄瀉如水，甚至六脈欲脫，四體如冰，服之回陽返陰，升降順理，阻逆旋通，而卒病暴絕之證，自蘇矣。
如病非陰逆陽阻，而屬真陰虛，真陽脫，漸至脈絕肢冷者，急宜大劑參附，佐以薑、歸、甘、木等類，庶可回生，又非硝硫開劫之力可奪也。

<u>集方</u>　（《集玄方》：）治諸心腹卒痛。
用火芒硝一錢，硫黃五分，研細末，醋煮過，每服三分，溫湯調服。
（《炮炙論》：）治頭痛欲死。
用火芒硝研細末，吹鼻內，即愈。

（《普濟方》：）治重舌蛾口。
用火芒硝研細，以竹瀝調點腫處。
（《三因方》：）治鳳熱喉痹，及纏喉鳳。
用火芒硝五分，研細，以米醋調，用鵝羽蘸醋拂喉間，吐涎即蘇。

（《方脈正宗》：）治伏暑泄瀉。
用火芒硝、舶上硫黃各一兩，生明礬、滑石各五錢，俱研細，用米醋一碗，鐵勺內煮乾，研極細末，紅曲二兩，打糊丸，梧子大，每服五六十丸，溫湯下。
（《金匱》方：）治女勞黑疸，身黃額黑，膀胱急，小腹滿，小便黃，大便黑，足下熱。
用火芒硝、枯白礬各等分，研為末，以大麥粥汁和丸，早晚各服三錢，白湯下。

（陳氏產寶：）治產後瘀血不行，腹脹悶痛，如有物直築心胸，甚至昏暈欲死，身熱煩躁者。
用火芒硝、舶上硫黃各十兩，共研末，米醋十碗，煮乾，滴乳香、真沒藥各四兩（瓦上焙出油，研末），五靈脂五兩（水澄去砂石淨，曬乾），木香二兩（研末），六味共研細末，以米醋打麥面，稀薄糊為丸，如彈子大，每丸重一錢，臨證白湯化下。
（《和劑局方》：）治上盛下虛，裡寒外熱，中暑泄瀉，或暈倒昏不知人，冷汗自出，手足微冷，或吐或瀉，或喘或滿。
以來復丹和蘇合香丸各一丸，用溫滾湯調灌。

（來復丹見玄精石條下，蘇合香丸見□□條下。
<h3> - 硇砂</h3>
味鹹、苦、辛，氣熱，有毒。
蘇氏曰：硇砂，出西涼夏國及火州。

今河東、陝西、近邊州郡亦有之。
然西戎來者，顆塊光明，大者如拳，重三五兩，小者如指頭，入藥最緊。
邊界者，雜碎如麻豆粒，頗夾砂石，雖可水飛澄去，入藥則力稍減。
李氏曰：硇砂乃滷液所結，亦硝石之類，出於青海，與月華相射而生，附鹽而成質，狄人採取，淋煉成砂，狀如鹽塊，以白淨者為良。

其性至透五金，藉此以為先鋒，用黝罐盛懸火上，則嘗燥。
若近冷及得濕，即化為水，或滲失而走也。
張匡螂云：高昌北庭山中，嘗有煙氣湧起而無雲霧，至夕光照若炬，照見人形，並禽鼠皆赤色，為火焰山。
採硇砂者，著木履取之。

若履底皮革為者，即焦敗矣。
服之使人硇亂，故名。
一說西土置鹽肉，以代鹽用，食之又無害，豈久與性習耶。
寇氏曰：修治，用水飛三次，去塵土淨，再用米醋煮乾，如霜，刮下用之，冬瓜、白蘿蔔、烏梅肉、牡蠣粉、海螵蛸五種，能伏硇毒。

<u>硇砂</u>　化積聚，攻癥癖（《唐本草》）去死肌，消肉食脹滿之藥也（《日華子》）。
李氏（瀕湖）曰：此藥大熱有毒之物，唐人治噎膈，反胃積塊內癥之疾，用之則有神功，併除目翳努肉，痣黶疣贅。
其性善爛金銀銅錫，況人腹中有久積，豈不腐化。
蓋此疾，皆起於七情飲食所致，痰氣鬱結遂成有形，妨礙道路，痛脹吐食，非此物化消，豈能去之。

觀庖人煮硬肉，以硇砂浸水入少許，即爛可類推矣。
多服能腐壞腸胃。
生用能化人心為血，此係無妄之劑，非若良性草木平嘗藥石之比。
司業者，當慎擇而取之，毋嘗試也。

如藏器方，治咳嗽，療瘦羸，補水臟，暖子宮；又經驗方，久服令人能食肥健。
此真喪心病狂之語，萬勿信從。
<u>集方</u>　（鄧才方：）治噎膈反胃。
用硇砂二錢，研細，水飛三次，和蕎麥麵包之，燒焦，待冷取出，入檳榔三錢，母丁香二個，研極細，每服五釐，燒酒調下，日二服。

治目翳不退並努肉脹突。
用杏仁百個，煮熟去皮尖，研細，入硇砂一錢（製法如前），與杏仁一總研極細，臨用時，取水一點，以簪腳蘸杏仁末半米許，點目中，努翳盡落。
（《集效方》：）治面上疣目。
用硇砂、硼砂、鐵鏽各等分，研細末，取少許，搽三次，自落。

（神化丹：）消癖積，破血塊，下鬼胎，通經脈，及諸痞積氣塊。
用硇砂、乾漆（炒）、血竭各三錢，乳香、紅娘子二十個（去翅），斑貓二十個（去翅足），共為細末，棗肉丸，如豌豆大，每服一丸至三五丸，臨臥時，用淡薑湯吞下。
（磨癖膏：）用硇砂、胡黃連、三稜、莪朮各五錢，麝香二錢，俱研極細末聽用，再用桃仁四兩，亂頭髮四兩，生豬腦子八兩，桐油八兩，香油四兩，先將桐香油熬滾，入桃仁、亂髮豬腦子，文武火熬，以腦子盡用麻布濾出渣，次下飛過，黃丹十四兩，白蠟五錢，熬成膏，待溫，再下前硇砂、胡黃連等，五項藥末攪勻，收貯鐵勺內，勿令泄氣，如有積塊，用絹帛攤藥貼上，後用鞋底炙熱熨之，四五十遍，黨內熱烘烘方止，其癖即自消縮。
<h3> - 蓬砂</h3>

味苦、辛、甘，氣溫，無毒，沉也，降也。
入手太陰，足陽明經。
蘇氏曰：蓬砂，出南番西戎，狀甚光瑩，有黃白二種。
南番者，其色褐，其味和，其效速。

西戎者，其色白，其味焦，其效緩。
皆是煉結所成，如礬石類，柔物去垢，制汞啞銅，殺五金八石與硝石同功。
今銀工用作焊藥，牢固不脫。
<u>蓬砂</u>　化結痰，通喉閉（《日華子》），去目中翳障之藥也（李時珍）。

李氏（瀕湖）曰：此屬滷石之劑。
其性能柔金石，而去垢膩，體雖重墜而氣質輕清，故本草散上焦胸膈之熱，如通喉閉噎膈，消瘕聚骨硬，用此取其柔物也。
如化結痰，退目眵翳障，用此取其去垢也。
此劑淡滲清化，如諸病屬氣閉而呼吸不利，痰結火結者，用此立清。

倘屬陰虛津燥，髓竭營枯，而成肺痿熱脹，痹悶不通諸疾（勞疾將危多見此證，）法當禁用。
<u>集方</u>　（《方脈正宗》：）治氣閉痰結火結，喉脹不通。
用蓬砂一錢，放口中噙化，立消。
（《普濟方》：）治木舌腫強。

用蓬砂一錢，研細，以薑汁調，鵝羽蘸塗腫處。
（《經驗方》：）治咽喉腫痛。
用蓬砂一錢，白梅肉一個，搗丸芡實大，每噙化一丸。
（《直指方》：）治目翳並努肉遮睛。

用南蓬砂一錢，片腦五釐，研細，以燈草頭蘸點之。
（《集玄方》：）治小兒陰㿉腫大不消。
用蓬砂一錢，研水塗之，即消。
解一切毒食，井治一切惡瘡疔毒。

用蓬砂四兩，研細，真菜油一斤，瓶內浸之，遇有毒者，服油一小盞。
<h3> - 石硫黃</h3>
味酸，氣熱，有毒。
氣味俱厚，純陽之物也。

入手厥陰經。
《別錄》曰：石硫黃，出東海牧羊山谷，及太行、河西山。
陶氏曰：今南海諸番，嶺外州郡亦有，不及崑崙雅州舶上來者。
此火石之精，礬石之液也。

李氏曰：所在之處，必有溫泉，作石硫黃氣，以顆塊瑩淨，光膩色黃，嚼之無聲者佳。
夾土及石者，不堪入藥。
蘇氏曰：一種赤色者，曰石亭脂。
青色者，曰冬結石。

鵝黃色者，曰崑崙黃。
半白半黑者，曰神驚石。
並不堪用。
又有一種水硫黃，出廣南及資州，從溪澗水中流出，以茅收取，熬出者，曰真珠黃，氣極腥臭，堪入瘡藥。

一種土硫黃，出閩漳，對海有山，名雞籠頭，刮取山邊砂土，日中暴乾，和牛脂煎，研去砂土，漉出清汁，於之即土硫黃也，入藥亦佳。
修治：先以萊菔剜空，置硫黃於萊菔空內，合定，用稻糠火煨熟，去其臭氣，再以紫背浮萍，同煮一日，煞其火毒，更以皂莢煎湯淘之，去其黑漿。
<u>石硫黃</u>　暖血壯陽之藥也。
李氏（伯）曰：此藥秉純陽火石之精氣而成，質性通流，色賦中黃故名。

方氏（龍潭）曰：善治一切冷病。
凡氣血、筋骨、臟腑形骸中，陽神失令，陰氣迷留，以致惡血血結，（神農）脹悶垂死，或腰腎久冷，頑痹痠痛（甄權），或心腹積聚，冷飲，痰癖，或老人寒秘，大便不通（李珣），或命門久衰，精寒不固（時珍），或白帶淋瀝，腰脊痠麻（《方脈正宗》），或下元虛冷，脾胃久泄（《蒙筌》），或陰陽交紐，霍亂絞痛，或雀疵汗斑，皮膚蟲疥（吳普）。
其氣雖熱而疏利大腸，與燥澀者不同，是亦救危要藥也。
寒證服之，固有速效，但中病即已，不可假此，以嘗服多服也。

繆仲醇先生曰：硫黃古方未有服餌者，農皇所用，止於治瘡蝕疽痔等，而近世遂為嘗服丸散，如來復丹、半硫丸、金液丹、黑龍丹諸方，稱其功用，亦未能碑述。
然而人身之中，陽嘗有餘，陰嘗不足，病寒者少，病熱者多。
苟非真病虛寒，胡可服此大熱毒藥。
世人徒知其取效輕捷，而不知其有酷烈之害也。

韓退之作文戒服食，晚年服硫黃而死，可不懼哉。
<u>集方</u>　（《方脈正宗》：）治男子婦人血氣久冷，陽道不振，遍體肉寒，四肢痿弱，脾胃不實，日多溏泄。
用石硫黃四兩（豆腐泔水煮三日夜，為細末），當歸身八兩，於白朮八兩，山藥四兩，砂仁二兩，俱炒燥研為末，配硫黃末和勻，神麯六兩（炒，研末），打糊為丸，如梧子大，每早服一錢，白湯下。
男婦俱可用。

（《方脈正宗》：）治婦人產後惡血血閉，脹悶垂死。
用石硫黃、火硝各二兩（醋炒，結成砂），乳香、沒藥各一兩（瓦上焙出汗），共研為末，每服一錢，白湯調下。
（《方脈正宗》：）治腰腎虛冷，頑痹痠痛。
用石硫黃二兩（醋煮二日），附子一兩（童便煮爛，搗膏），萆薢、牛膝各四兩（俱酒拌炒），共研為末，煉蜜丸，梧子大，每早服二錢，白湯下。

（《方脈正宗》：）治心腹積聚，冷飲涎癖。
用石硫黃二兩（豆腐泔水煮二日，研末），生半夏三兩，生薑二兩，泡湯浸二日，瀝去水，連姜同搗千下如泥，和硫黃末為丸，如梧子大，每早服一錢，白湯下。
（《和劑局方》：）治老人寒秘，大便不通。
用石硫黃一兩（豆腐泔水煮一日，研末），生半夏二兩（切碎），生薑二兩（取汁），拌炒熟，搗爛，和硫黃末為丸，梧子大，每服一錢五分，溫酒下。

（《和劑局方》：）治命門久衰，精寒不固。
用石硫黃二兩（豆腐泔水煮二日，研末），鹿角膠四兩，龜板膠二兩，和酒一斤，頓化。
山茱萸肉四兩，山藥三兩，共炒燥研細，和入硫黃末，以膠酒和為丸，梧子大，每早服二錢，白湯下。
（《方脈正宗》：）治婦人脾胃虛寒，時多溏泄，及白帶淋瀝，腰脊痠疼。

用石硫黃一兩（豆腐泔水煮二日夜），白朮四兩，黃耆五兩，當歸三兩，俱炒燥為末，和硫黃一兩搗勻，煉蜜丸，梧子大，每早服二錢，白湯下。
（《方脈正宗》：）治下元虛冷，脾胃久泄。
用石硫黃一兩（豆腐泔水煮二日夜），人參、白朮、補骨脂各二兩，丁香一兩，俱微炒，入硫黃末和勻，神麯三兩（炒燥研末）打糊丸，梧子大，每早晚各服一錢二分，白湯下。
（《濟生方》：）治寒暑交紐，霍亂轉筋，中脘痞結，或吐或瀉，腹痛厥逆二氣丹。

用石硫黃（豆腐泔水煮一日）、火硝各等分，研細末，醋煮乾炒成砂，再研末，遇此患每服一錢，陰陽水調服。
此方又治久瘧不止。
（《直指方》：）治酒鱉、血鱉，氣塊攻痛，搖頭掉尾，上竄喉間，下抵腸腹，或附脅背。
此藥俱用白湯調服。

又治小兒一切吐瀉，不拘冷熱驚食。
用此藥二三分，生薑一片，泡湯調服。
又治頭風頭痛，百藥不效。
用苦茶調服五分。

（《瑞竹堂方》：）治雀疵汗斑，並皮膚蟲疥。
以石硫黃一兩，生用雄黃八錢，真鉛粉六錢，三味同研極細。
如雀斑汗斑，用茄蒂蘸擦。
如蟲疥，以臭椿皮蘸擦三四次，立效。

（《宣明方》：）治酒皶赤鼻，並面紫風疙瘩。
用生石硫黃五錢，黃丹三錢，輕粉二錢，枯白礬一錢五分，共研極細，每晚臨睡時，用糯米粥湯調塗，早晨用熱湯洗，塗一月效。
（《聖惠方》：）治諸瘡努肉突出，如田螺頭，或如蛇頭，出長至寸許者。
用石硫黃，生研末，摻之即縮。

（《孫氏集效方》：）治頑癬不愈。
用石硫黃生研末一兩，配傾銀過熟罐子一兩，同研極細，每日搽之。
（《外臺秘要》：）治癰疽久不收口。
用石硫黃（豆腐泔水煮半日），研細末，摻少許於瘡口。

（《醫方摘要》：）治咳逆作呃。
用石硫黃燒煙嗅之，立止。
（《心傳方》：）治玉門寬冷。
用石硫黃煎水頻洗。

石硫（赤、青）　味（苦、酸），氣熱，有毒。
《別錄》曰石硫赤，石硫青，俱生羌道山石間，理如石者。
李氏曰：此二種，即石硫黃之多赤色、青色者。
石硫赤又名石亭脂。

石硫青又名冬結石，較之石硫黃力稍不及。
<u>石硫赤青</u>　主治功用於石硫黃同，茲不復贅。
<u>續補集方</u>　（《萬病回春》：）治咳逆（即呃忒），服藥無效者。
用石硫黃、滴乳香各二錢，共為末，以白酒半壺煎滾，入長嘴壺內，以病呃入鼻中嗅之，即止。

治自汗盜汗。
用石硫黃，五棓子一個，枯礬一錢，共為末，以酒調填臍上，以絹帛繫縛一宿，即止。
<h3> - 礬石</h3>
味酸、澀，氣寒，無毒。

《別錄》曰：礬石，出河西山谷，及隴西、武都、石門、益州、晉州、青州、慈州、無為州諸處。
蘇氏云：初生皆石，燒碎煎煉，乃成礬也。
凡五種，其色各異，白礬，黃礬，綠礬，黑礬，繹礬也。
李氏云：折而辨之不止五種。

白礬，方士謂之白君，出晉州者上，青州、吳中者次之。
潔白者為雪礬，光明者為明礬，亦名雲母礬。
文如束針，狀如粉撲者，為波斯白礬，併入藥為良。
黑礬，鉛礬也，出晉地。

其狀如黑泥者，為崑崙礬。
其狀如赤石脂有金星者，為鐵礬。
其狀如紫石英，引之成金線，畫刀上即紫赤色者，為波斯紫礬。
並不入藥餌。

惟丹灶及瘡家用之。
綠礬、絳礬、黃礬俱見本品條下。
其雜色者，則有雞屎礬、鴨屎礬、雞毛礬、粥礬，此皆下品也，亦入外丹家用也。
雷氏曰：修治，凡使白礬石，貯瓷瓶內，置於火中煅，令內外通赤，鉗揭起蓋，旋安石蜂巢入內燒之，每十兩用巢六兩，燒盡為度，取出放冷，研粉，以紙裹，安五寸深土坑中，一宿取用。

又法，取光明如水晶，酸、咸、澀味俱全者，研作細粉，以瓷瓶用六一泥固之，候泥干，入粉三升於瓶內，旋入五方草及紫背天葵，各取汁一鎰，俟汁干，蓋瓶口，更泥封，上下用火百斤煅之，從巳至未，去火取出，則色如銀，研如輕粉用。
李氏云：今人煅干，謂之枯礬。
不煅者，為之生礬。
入服食家法，用新桑合盤一具，於密室淨地，以火燒地令熱，灑水或若流於上，乃布白礬於地上，以盤覆之，四面用灰壅定，俟一日夜，其石精皆飛於盤上，即掃取之，更如前法，凡數遍乃止，名曰礬精。

若欲作水，即以掃下礬精一斤，納三年苦酒一斗中澄清之，號曰礬華，百日彌佳。
若急用之，七日亦可。
<u>礬石</u>　解諸毒，化痰涎之藥也（寇宗奭）。
薛氏（字仁）曰：經云，澀可止脫。

白礬有之。
前古主泄痢，白沃寒熱等疾，蓋指泄痢久不止，虛脫滑泄，因發寒熱耳。
此藥味澀氣寒，體質以澄湛堅明為用。
故寇氏方：主濕熱染汙，晦濁不清之疾。

若癰疽疔毒，若喉痹壅脹，若毒蛇百蟲諸蠱，若中鳳涎痰語音渾濁，或癲癇卒暴人事昏迷諸證。
服此立安，能解毒消瘴，石藥中之救急劑也。
但性燥急而能劫水，如齒骨之疾，用之不利。
岐伯有曰：久服傷人骨，因劫水故也。

如陰虛內熱，火熾水涸，發為涎痰，為咽喉痛者，不宜用。
如泄痢日久，由於脾胃氣虛。
婦人白沃，由於中氣下陷，營血不足，以致寒熱者，亦不宜用。
如前古煉餌服之，輕身不老增壽，此漢人偽託神農之言，誑世駭俗，不足信也。

<u>集方</u>　（《生生方》：）治泄痢日久，內無積滯而滑脫者。
用白明礬一兩（鐵勺內熬枯為末），醋打麵糊為丸，如梧子大，每服五十丸，烏梅湯送下。
（《金匱》方：）治婦人白沃，因經水不利，子臟堅僻，中有乾血，時下白物者。
用白明礬一兩（如前法熬枯），棗肉和丸，如棗核大，納入戶內，日一易之。

（李迅方：）治癰疽腫毒，疔瘡發背，不問老少。
用白明礬一兩生研末，以好黃蠟七錢鎔化，拌礬末，眾手急丸，梧子大，每服十丸，漸加至二十丸，白湯送下。
服至一兩以上，無不作效。
最止疼痛，不動臟腑，不損元氣，活人不可勝數。

此藥不惟止痛解毒，善防毒氣內攻，護膜止瀉，托裡化膿，生肌收口，服至八兩尤佳，今名蠟礬丸。
（《聖惠方》：）治喉痹喉癰，乳蛾。
用白明礬三錢，鐵勺內溶化，入劈開巴豆三粒，熬干去豆，取礬研極細，吹入喉中，立愈。
甚者，以礬末五分，以米醋調，噙喉間，少頃吐涎愈。

（《濟生方》：）治中請蠱毒。
用白明礬、細茶葉各二錢，共為末，新汲水調服，吐瀉即效，未吐瀉，再服。
（《瑞竹堂方》：）治毒蛇蟲傷人，及射工沙蝨等。
毒氣入腹，口噤目黑，手足厥。

直用白明礬二錢，為末，溫湯調灌。
（劉禹錫《傳信方》：）治蛇咬蠍螫，及虎犬等傷。
用白明礬少許，熬化，乘熱滴傷處，立安。
（陳師古方：）治中風痰厥，四肢不收，氣閉昏塞，人事不明者。

用白明礬一兩，豬牙皂角五錢，共為末，每服一錢，溫湯調下，吐痰即蘇。
（鄧筆峰：）治風痰癇病。
用白明礬一兩，細茶葉五錢，共為末，紅曲打糊為丸，梧子大，一歲十丸，大人以五十丸為率，久服，痰自大便中出。
<u>續補集方</u>　（《普濟方》：）治風熱喉痛。

用新磚一塊，浸糞廁厠中一月，取出洗淨，曬乾，用白明礬八兩，研末化水，浸磚三日透，取出曬乾，又浸又曬，以礬水於為度，放陰處，待霜出掃收，每服五分，白湯調服。
（姚和眾《至寶方》：）治初生小兒，舌生白膜如皮裹舌，或遍舌根。
用指甲刮破，令血出，以生白明礬燒枯，為末，傅之即退。
（《簡要方》：）治齒牙腫痛。

用白明礬一兩（燒枯，露天），大蜂房一兩（微炙），每用二錢，水煎，含漱去涎。
（《聖惠方》：）治舌木腫強。
用生白礬、肉桂各等分，為末，安舌上下。
（《普濟方》：）治小兒鵝口，滿口白爛。

用白明礬一錢（燒枯），硃砂二分，共為末，每以少許傅之，日三次，神驗。
（《生生編》：）治口中氣臭。
用生白明礬二錢，入麝香數釐，為細末，擦牙上。
（姚和眾方：）治目翳努肉。

用生白明礬一錢，水一合，煎半合，入白蜜些須調之，以綿濾過，每日點三四次。
（《集簡方》：）治時行風熱，目赤腫痛。
用生白礬、銅青、食鹽、川黃連各二分，泡湯，用軟白絹蘸洗兩眼胞上。
（《聖濟彔彔》：）治聤耳出汁。

用白明礬五錢，枯黃丹一錢，共為末，日吹一次。
（《千金方》：）治腳氣衝心。
用白明礬三兩，水一斗二升，煎沸，俟通和浸洗。
（《濟急方》：）治黃腫水腫。

用白明礬一兩，綠礬一兩，白麵半斤，同炒令赤色，研為末，以辣醋打米糊為丸，梧子大，白湯下。
（《金匱》方：）治女勞黃疸。
書云：黃家日晡發熱，又惡寒，膀胱急，少腹滿，目黃，額上黑，足下熱，因作黑疸，其腹脹如水狀，大便黑，時溏，此女勞之病，非水也，自大勞大熱交接後，入水所致，腹滿者難治。
用白明礬（燒枯）、火硝（炒黃）各等分，為末，每服二錢，以大麥粥汁調，日三服，病從大小便去。

（《經驗方》：）治二便不通。
以白明礬生用，研末填滿臍中，以溫水滴之，十餘點，半刻即通。
如臍眼平而不深者，以麥面水和，作條圍之。
（華佗方：）治卒時吐瀉不止。

用白明礬（燒枯、研末）五分，白湯調服。
（《普濟方》：）治反胃嘔吐。
用白明礬、硫黃各一兩，研末，米醋煮乾，再研細，用麥面打糊為丸，梧子大，每服三十丸，薑湯下。
（《救急方》：）治刀斧金瘡。

用白明礬（燒枯）、黃丹各等分，為細末，傅之。
（《千金方》：）治漆瘡作癢。
用白明礬一塊，泡湯拭之。
（《聖惠方》：）治小兒臍腫濕爛。

用白明礬燒枯，傅之。
（《生生編》：）治頭上黃水脂瘡。
用白明礬（燒枯）、瀝青各等分，為末，清油調塗。
（《肘後方》：）治足趾甲入肉作瘡，不可履。

用白明礬，燒枯，傅之，去惡肉生好肉。
用修腳匠，細細割去甲角，旬日愈。
（《御藥院方》：）治陰汗濕癢。
用白明礬，燒枯，撲之。

又泡湯洗。
<h3> - 綠礬</h3>
味酸，氣寒，無毒。
李氏曰：綠礬，生晉地、河內、西安、沙州。

蘇氏曰：出隰州溫泉縣、池州銅陵縣初生皆石也，煎煉乃成其形似朴硝而綠色，取置鐵板上，聚炭燒之，礬沸流出如金汁者，是真也。
沸定時，汁足則色。
如黃丹，名礬紅，入汙墁漆器家多用之。
<u>綠鞏</u>　燥脾濕，消積聚，化濕痰，除黃腫脹滿之藥也（時珍）。

李氏曰：此藥酸湧澀收，有燥濕化涎之功。
與白礬相似，而功力稍有異者。
如白礬長於解毒，而綠礬長於消積滯也。
如黃腫黃胖，食勞疳黃之證，其人面目遍身通黃，能食而倦怠嗜臥，起居無力，經年累月，久不愈者，多屬田家辛苦之人，風雨飲食，勞後貪眠露臥，肝氣內逆，脾蓄伏涎，久久不運，蘊積成黃，此宿病也。

（非仲景論暴病黃疸，十八日為期之比。
又非雜病，脾土虛寒，黃色外見，宜大溫補之比。）
以此藥配平胃散，而黃病自退矣。
《日華子》又治喉痹，鼓脹，瘧痢疳積，腸風瀉血諸疾。

亦取此燥濕熱，化涎逐積之力也。
然而諸治之外，又善消腹中堅結肉食宿垢，諸藥不能化者，以礬紅同消食藥為丸，投之即化。
然性雖燥烈而質又走滑，能令人作瀉，如胃弱人，又不宜多服久服也。
曾服此藥過者，終身須忌養麥，犯之有卒夭之虞。

<u>集方</u>　（《方脈正宗》：）治米麥果菜肉食積滯。
用綠礬二兩（炒紅），肉豆蔻、紅曲、山楂、麥芽、陳皮、草果、檳榔、三稜、蓬朮、木香各一兩，共為末，神麯打糊丸，如梧子大，每早服三錢，米湯下。
（朱丹溪方：）治黃胖浮腫，能食而腹脹，怠惰無力者。
用綠礬三兩（炒赤），香附八兩（童便浸），厚朴（薑汁拌炒）、白芍藥、山楂肉、蒼朮（米泔浸）各三兩，苦參、陳皮、茯苓、白朮各二兩（炒），甘草、青皮各一兩五錢，針砂四兩（炒紅，醋淬三次），共為細末，醋打紅曲末，作糊為丸，如梧子大，每早晚各服百丸，白湯下。

人虛者，服五十丸，人參湯下。
忌一切生冷、油膩、雞、鵝、羊、鴨、生硬並糍粽難化之物，服過七日後，便覺手掌心涼，口唇旁有紅暈起，調理半月愈。
又方治黃胖病。
用綠礬（炒紅）四兩，蒼朮（米泔浸）、厚朴（薑汁拌）、陳皮（酒洗）俱炒燥各三兩，甘草六錢（炒），共為末，醋打紅曲末，作糊為丸，梧子大，每早晚各服三錢，米湯下。

（《救急方》：）治食勞黃病，身目俱黃。
用綠礬二兩（醋拌炒赤），研為末，棗肉和丸，梧子大，每服二錢，食後白湯下。
（《集效方》：）治癬瘡作癢。
用礬紅五錢，槿樹葉五十片，螺螄肉二十個，同搗爛，用夏布裹擦之。

（談野翁方：）治走馬牙疳用綠礬一兩（醋拌炒赤，為末），入雄黃蓬砂、水芒硝各一錢，共研極細，用溫茶漱洗淨，滲之。
（《孫氏集效方》：）治喉風腫閉。
用綠礬四兩，用好米醋四兩拌濕，日下曬燥，研末，吹之，少頃，用生薑一錢，茶葉一錢，泡湯汩漱，再吹再汩漱，半日愈。
（陸氏方：）治重舌木舌。

用綠礬（刀頭上燒紅），研末，摻之。
（《方脈正宗》：）治食積成鼓脹。
用綠礬（刀上燒紅）一兩，研末，入巴霜五分，共研勻，紅曲打糊為丸，如梧子大，每早服三丸或五丸，白湯下。
（《聖濟錄》：）治瘧疾多嘔，吐涎者。

用綠礬（炒赤）一錢，乾薑三錢，生半夏二錢，甘草五分，水二碗，煎半服。
（《方脈正宗》：）治久痢虛積不淨。
用礬紅三錢，茯苓五錢，共研極細，水發為丸，如綠豆大，每早晚各服一錢，人參湯送下。
治小兒疳積，好食泥土灰炭及生米生肉等。

用綠礬一兩（醋拌炒紅），研末，每服五分，米湯調下。
（《永類方》：）治腸風下血，積年不止，虛弱甚者。
一服取效。
用綠礬四兩，入砂鍋內填實，瓦片葀定，外用鹽泥固濟，大炭火煅通赤，取出，人青鹽、硫黃各一兩，共研細勻，再入一新砂鍋中，鹽泥固濟，如前法煅，取出，研細，附子一兩（童便煮爛，搗成膏），調入煅過藥末內，和勻，再和稀粥糊為丸，梧子大，每空心白湯下五十丸。

治遍身癩癬，疼癢不常。
用綠礬、芒硝各一兩，煎湯，頻洗浴漸愈。
治床褥中生臭蟲。
用綠礬、樟腦各等分，包藏床四角，永無臭蟲。

造屋梁柱關眼中。
用綠礬搗和灰末，拌勻，藏紝，一切蟻蠹蟲螫不生。
葬厝棺木亦可用。
治小兒重舌。

用膽礬，研細敷之。
<h3> - 膽礬</h3>
味酸、澀、苦、辛，氣寒，有毒。
入足少陽膽經。

蘇氏曰：膽礬，出蒲州虞卿縣，東亭谷窟中。
有塊如拳，或如慄，其色碧綠。
如鴨嘴而有白文者為上。
為末，擦鐵即變銅色為真。

味極酸苦澀辛，多生銅坑中石間，擊之縱橫，解皆成壘。
又《玉洞要訣》云：膽礬，陽石也，出嵩岳及蒲州中條山，稟靈石異氣而生。
今市家以綠礬醋拌揉。
偽充，不可不辨。

<u>膽礬</u>　吐風痰，消喉痹（蘇頌）療齒疳齦爛之藥也（《別錄》）。
李氏曰：此藥得銅氣之精相感而生，故色青，味澀如銅味也。
其性收斂上行，能湧風熱痰涎，故治咽喉口齒諸毒，有奇功也。
攻喉痹極速，垂死者，以鴨嘴膽礬一錢，為細末，溫醋一鍾，調灌，大吐膠痰升許，即瘥也。

但硝石之劑，多服有損津氣，宜暫用，不宜久服也。
<u>集方</u>　（譚氏方：）治大人小兒風痰。
用鴨嘴膽礬七分，小兒二分，溫醋湯調服，立吐出涎，便蘇。
（《濟生方》：）治喉痹喉風，腫塞不通。

用鴨嘴膽礬一錢，白殭蠶二錢（炒），共研細末，每以少許，吹之吐涎。
（《勝金方》：）治口舌生瘡，久不瘥。
用鴨嘴膽礬五錢，入銀鍋內火炒赤，取起細研，每以少許，傅之，吐出酸涎水，愈。
（《楊氏簡便方》：）治走馬牙疳。

用大棗一個（去核），入鴨嘴膽礬，濕紙包燒赤，研末傅之，追涎。
（《活幼口議》：）治小兒齒疳齦爛。
用鴨嘴膽礬一錢（匙上燒紅、研細末），加麝香五釐，再研勻，取少許傅齦上，立效。
（《集簡方》：）治小兒鼻疳蝕爛。

用鴨嘴膽礬，火燒紅，研末，摻之，一二日愈。
（《眼科經驗方》：）治風眼赤爛。
用鴨嘴膽礬三錢，食鹽一錢，紙裹火燒赤，研勻，每日取五分，泡湯一碗，隨時洗眼。
（《經驗方》：）治風犬咬毒。

用鴨嘴膽礬，研末，敷之。
<h3> - 伏龍肝</h3>
（即灶心土。）
味辛、苦、微甘，氣濕，性燥，無毒。

土部。
火土類陶氏曰：此乃灶心對釜月下黃上也。
以十餘年之灶得火土之氣，方可取用，研細水飛過，入藥用。
<u>伏龍肝</u>　溫脾滲濕，止大便穢血之藥也。

張相如曰：藏而不出曰伏，隱而不見曰龍，藏血而收攝吾身之納氣曰肝，故命名曰伏龍肝也。
體雖土質，深得積年火氣而成，性燥而平，氣溫而和，味甘而斂，以藏為用者也。
故善主血失所藏。
如《金匱》方之療先便後血。

《別錄》方之止婦人血崩漏帶赤白。
《蜀本草》之治便血血痢汙穢久延。
雜病方之定心胃卒痛及魘寐暴絕，凡陰幽伏隱之疾，一時卒難治者，溫湯調服，七劑即定，有神奇變化之莫測也。
他如藏寒下泄，脾胃因寒濕而致動血絡，成一切失血諸疾，無用不宜爾。

觀結陰便血，當便之時，血隨便下。
經言結陰便血一升，再結二升，三結三升，若人節養失宜，以致陰血內結，滲入腸間，滲而即下，則色鮮，滲而留滯而後下，則色黯。
治宜溫補，惟用此藥，加桂、朮、參、耆最善。
<u>集方</u>　（《金匱》方名黃土湯：）治結陰便血。

用伏龍肝四兩，研細水飛過，熟地、白朮、黃芩、甘草（俱酒拌炒）、阿膠（蛤粉拌炒）各一兩，附子（童便制）八錢，以水四升，煮一升，溫服。
治婦人血崩並白帶，或延久血痢。
用伏龍肝二兩（製法同前），白朮、茯苓、當歸各四兩，白蘞三兩，桂枝一兩，俱用酒拌炒，磨為末，煉蜜丸，每早服五錢，熟地煎湯下。
治卒中惡氣，及魘寐暴絕，並心胃痛極。

用伏龍肝，為細末，白湯調服二錢。
<h2><span class="brown">土部　火土類</span></h2>
<h3> - 百草霜</h3>
味苦，氣溫，無毒。

李氏曰：此乃灶額上積煤，及爐蓋上墨煙，皆是以鵝羽掃之，其質輕細，故謂之霜。
<u>百草霜</u>　解三焦結熱，化臟腑瘀血之藥也。
車體和曰：焚百草積煙凝結，煙雖發乾火之先，而煙之氣，系百草津氣熏蒸，此得木之津，火之氣也。
如蘇頌，主化小兒食積癥塊，婦人氣痞血瘕。

取此得火氣之輕揚，而散陰凝陳聚之物也。
瀕湖治黃疸瘧脹，咽喉腫閉，口舌生瘡。
取此得火氣之輕升，而發越濕熱痰氣搏結之疾也。
又古人有黑奴丸，治傷寒陽毒發狂者，謂其清陽煙火之氣，從治上焦心肺之火邪也。

雜病方：用治吐衄、崩血不止者。
謂其輕浮火化之質，且色之黑也，血見黑即止。
亦從治熱勝動血，而安營血之暴走也。
如陰虛火燥，咳嗽肺損者，勿用也。

<u>集方</u>　（《方脈正宗》共方五首：）治小兒食積疳臌。
用百草霜三錢，巴豆霜一分，研勻，以飛羅麥打糊為丸，如綠豆大，每服一丸，白湯化下。
治婦人氣痞血瘕。
用百草霜一兩，三稜、莪朮各二兩，乾漆五錢，俱用酒拌炒，紅曲為粉，打糊丸，梧子大，每早服一錢，酒送下。

治黃疸或瘧疾作脹。
用百草霜一兩，研極細，每服一錢。
病疸者，茵陳湯下。
病瘧者，草果仁湯下。

治咽喉無故腫閉。
用百草霜、白硼砂各二錢，研細末，吹入喉間。
治口舌生瘡。
用百草霜二錢，甘草一錢，肉桂五分，頻頻搽之。

（谷黑丸：）治傷寒陽毒發狂。
用百草霜、釜底煤各三錢，麻黃一錢，大黃一錢五分，水煎服。
（劉氏方：）治吐血衄血不止。
用百草霜，白湯調服二錢，即止。

（倪氏家傳：）治婦人崩血大脫。
用百草霜、炮薑末各三錢，用人參三錢，煎湯飲，立止。
（《聖惠方》：）治枳熱痢。
用百草霜五錢，川黃連三錢（微炒），共研極細，每服七分，米湯調服。

（杜氏方：）治胎前產後，一切危證。
用百草霜、香白芷各等分，為細末，每服二錢，童便調下，二服即安。
<h3> - 釜臍煤</h3>
（味苦，氣溫，無毒。）

止吐血血暈，並解中惡蠱毒，小兒容忤之藥也。
臨病以童便調服，大人數錢，小兒數分，其治病大略與百草霜同。
<h3> - 京墨</h3>
（味苦，氣溫，無毒。

以松木燒煙，宜遠細者為佳。
粗者不可入藥。
如以他物燒煙者次之。）
其治病與百草霜、釜臍煤大同。

<h2><span class="brown">土部　水土類</span></h2>
<h3> - 田中泥</h3>
（李瀕湖方：）治誤吞馬蝗入腹者。
取此泥，水飛去砂石，湯調數錢服，當利出。

如入耳者，取泥一碗，枕耳邊聞氣即出。
<h3> - 井底泥</h3>
療妊娠熱病。
取此泥傅心下及丹日，可護胎氣。

<h3> - 螺螄泥</h3>
治暑毒痢。
取螺一斗，水浸，取泥，白湯調服二錢。
<h3> - 蚯蚓泥</h3>

（沈氏曰：系蚯蚓食土遺出，累累如珠粒，粒成塊者。
園圃牆腳間及道途陰乾處，多有之。）
散火毒，解天行狂熱之藥也。
簡便方：治傷寒陽毒譫狂，及時行赤白熱痢。

取半升，調沸湯飲之，即止。
如被狂犬毒蛇咬傷，和鹽水調敷。
<h2><span class="orange">卷之十四</span></h2>
<h2><span class="brown">谷部　麻、麥、稷、粟類</span></h2>
<h3> - 胡麻</h3>
（又名脂麻，因石勒臨天下名胡，改名脂麻。）
味甘，氣平，無毒。
李氏曰：胡麻，本生大宛，故名。

今江南北俱種之。
有早遲二種，有黑、白、赤三色。
其莖皆方，秋開白花，亦有帶紫色者，節節結角，長者寸許。
有四稜六稜者，房小而子少。

七稜八稜者，房大而子多。
皆隨土地肥瘠而然也。
其莖高三四尺。
有一莖獨上者，角纏而子少；有開枝四散者，角繁而子多，皆因苗之稀稠而然也。

其葉有本團而末銳者，有本團而末分三丫如鴨掌形者。
葛洪謂：一葉兩尖也。
蓋不知烏麻、白麻原有二種葉也。
又賈思勰，辨胡麻即脂麻，又名巨勝子者。

後人因莖方有稜，又以茺蔚子為巨勝，以大麻子及大藜子偽為胡麻，以訛傳訛，誤而又誤矣。
按茺蔚子，莖有三稜，子長一分許。
大麻子，黑如細韭子，味極苦。
大藜子，狀如壁蝨，味辛甘。

三子並無油脂，不辨而明。
又許氏言：俗傳胡麻須夫婦同種，大茂盛。
雷氏曰：修治，以水淘去浮者，曬乾，臼中舂去粗皮用。
<u>胡麻</u>　潤養五臟之藥也（《日華子》）。

劉氏完素曰：胡麻，油谷也。
甄氏言：仙經所重，久服，潤五臟，填精髓，於男子有益。
如患人神氣虛而噓噓吸吸者，宜加用之。
陶氏又言：病風人久食，則步履端正，語言清利，無蹇澀之虞，則知養元氣，潤筋脈，正骨力，可徵矣。

所以《日華子》又言：逐遊風風濕，胎前催生落胞，及產後血滯，諸虛之證，咸取用之。
亦推陶氏養氣潤脈之意云。
但多服令人腸滑，緣體質多油故也。
宜蒸熟食之良。

生食者，發痰生蟲脫髮。
炒食者，發熱燥血。
留心者，當斟酌行之，有不勝其用矣。
<u>集方</u>　（《方脈正宗》：）治五臟虛損。

補精髓，益氣力，堅筋骨。
用胡麻九蒸九曝，收貯，每用二合，清晨白湯送下。
治風痹痿軟無力，行步艱辛，語言蹇澀。
用胡麻蒸熟曝乾，每清晨干嚼五錢，白湯送下。

（《方脈正宗》：）治一切風濕腰腳疼重，並遊風行止不定。
用胡麻一斤，白朮八兩，葳靈仙（酒炒）四兩，共研為末，每早服五錢，白湯調下。
（《方脈正宗》：）治胎孕足月，過期不產。
用胡麻蒸熟，日服三合，干嚼化，白湯送下。

不惟善能催生下胞平速，且無一切留難諸疾。
<u>續補集方</u>　（《肘後方》：）治牙齒腫痛。
用生胡麻五合，水一升，煮汁五合，含口中，汩漱不過二三次愈。
治小兒下痢赤白。

用生胡麻一合，搗爛，白湯濾出汁，入煉熟白蜜五錢，調勻，不時用重湯頓溫，以大茶匙徐徐飲之。
（《簡便方》：）治小兒瘰癧。
用胡麻（炒），連翹（微炒），共為末，早晚頻頻食之。
（兒科方：）治胎毒小兒初生。

以生胡麻滾湯泡熟，研爛，綿子包，與兒咂之，其胎毒自解，十日用一次，以三年為止。
（譚氏方：）治小兒頭上軟癤。
用胡麻炒微焦，擂碎，用酒少許調塗。
（《筆峰雜興》：）治坐板瘡疥。

以生胡麻搗爛，敷之。
（唐氏方：）治乳瘡腫痛。
以生胡麻搗爛，以香油調塗，即安。
<h3> - 胡麻油</h3>

味甘，氣微寒，無毒。
李氏曰：胡麻油，入藥以烏麻油為上，白麻油次之。
須生榨者良。
蒸炒榨出者，止堪飲食料中，不堪入藥。

若市肆者，不惟已經蒸炒，而又雜之以菜子油也。
<u>胡麻油</u>　解百藥、百蟲、五金、八石諸毒之藥也（許慎微）。
《綱目》曰：取油以生胡麻，生榨者良。
能解毒潤燥（時珍）。

瘍科用此，止痛消腫，去一切惡瘡疥癬。
以此煎膏，配鉛粉，能生肌長肉止痛，補合皮裂（《日華子》）。
又主天行毒熱，腸內結熱，及蛔結攻心作痛。
如炒熟榨取出者，氣雖香烈，入廚料中，充餚食用甚美，不免能動痰發氣，久食亦能損聲。

（集方《易簡方》：）治百藥、百蟲及河豚諸毒。
《嶺南方》：）治山嵐瘴蠱諸毒，及中五金八石毒，及砒霜毒。
並用生胡麻油一碗，灌之吐出毒物，立愈。
（《方脈正宗》：）治天行酷熱昏暈。

用生胡麻油一盞灌之。
（《方脈正宗》：）治蛔結攻心作痛。
用生胡麻油一盞灌之。
隨用烏梅五個，花椒三十粒，泡湯一鍾，飲之。

（《胎產須知》：）治難產不下，因血乾澀也。
用生胡麻油，和白蜜一鍾，飲之，胎滑即下。
一方用生胡麻油，命穩婆手灌入產門內，收之即來。
並治死胎，立下。

（《直指方》：）治癰疽發背初起，服之使毒氣不內攻。
以生胡麻油、無灰好酒各一斤，和勻，分五次飲。
（趙葵方：）治打撲傷腫。
用生胡麻油，和酒飲之，以火燒熱地臥之，覺即疼腫俱消，了無痕跡。

治誤食銀幼，漸爛腸胃，延日隨死。
每日用飴糖四兩，捻成小丸，不時以胡麻油吞下。
（胡麻湯：）治一切腰痛。
用胡麻仁、杜仲、當歸、川芎、續斷、白芍藥、牛膝各二錢，水煎服。

腰痛宜分新久。
新痛宜疏逆氣，利濕熱。
久則補腎，兼補氣血。
（如痛由風寒，本方加羌活、防風；風濕，加蒼朮、半夏；氣滯，加枳殼、木香；腎虛，加生熟地黃、枸杞子、補骨脂；氣血兩虛，人參、黃耆、白朮，倍當歸、白芍藥；瘀血，加乳香、沒藥、桃仁、紅花。）

<h3> - 大麻</h3>
味甘，氣平，無毒，沉也，降也。
入手陽明，足太陰經。
李氏曰：大麻，處處有之。

剝皮可績布，收子可壓油。
有雌雄二種，雌者，結子，名枲麻、苴麻；雄者，不結子，名牡麻、苧麻。
故枲者，大麻之有子也，花名麻勃，子名麻蕡。
麻仁，則子中仁也。

《爾雅翼》云：枲黃贊麥，麥黃種枲。
葉狹而長，狀如益母草，一技七葉或九葉，一葉又分五歧。
五、六月開細黃花，成穗，隨結實，大如胡荽子，其色黑，其秸白，而有稜，輕虛可為燭心。
若子放勃時，須去雄者，設未放勃而先去之，則又不成子矣。

冦氏曰：修治，大麻仁，極難去殼，取仁帛包，置沸湯中浸至冷，乃出之，垂井中一夜，勿令著水，次日日中曝乾，就新瓦上挪去殼，簸揚取仁，粒粒皆完。
張仲景方用麻仁丸，即此大麻子中仁也。
先落地中者，食之有毒。
<u>大麻仁</u>　潤大腸風熱燥結之藥也（陳士良）。

劉氏（完素）曰：麻，木谷也。
而治風去燥，同氣相求也。
如傷寒論陽明病，汗多，胃熱便難者，屬火燥而結也。
仲景方用此以通潤之。

如老人氣閉血燥、脾弱而大便難者，婦人產後血澀氣結、營衛凝泣而大便難者，屬血燥而結也。
證治方用此以潤養之。
他如癘風癩疾，皮枯肢廢，津衰毛落，而營衛之氣不通者，屬風燥而結也。
陳士良用此以轉運風機。

《聖惠方》用此釀酒，以通肌竅之風結耳。
然質性滑利，多食有損血脈，滑精氣，痿陽事。
婦人多食，即髮帶疾，以其滑利下行，走而不守故也。
<u>集方</u>　（仲景方：）治脾弱氣不行，大便秘而小便數。

用麻子仁二兩另研，杏仁四兩另研，白芍藥、厚朴、枳實、大黃各五兩，俱酒拌炒，研為末，入大麻子仁、杏仁，一總和勻，煉蜜丸，梧子大，每服五十丸，以知為度。
（《本事方》：）治婦人產後氣結血燥，大便不通。
用大麻子仁、紫蘇子各二兩，水洗淨，研細末，以水研，濾取汁一盞，分二三次服。
此方不惟治產後血燥，凡老人諸虛血燥，風秘，氣秘，大便不通，皆得力也。

（《聖惠方》：）治大風癩疾，皮枯血燥，眉發脫落，將成敗廢。
用大麻子仁五升，水淘淨，曬燥水氣，以酒一斗，浸一夜，研取白汁，用紗濾出，入瓶中，重湯煮數百沸，收之。
每早晚以量飲之。
<u>續補集方</u>　治風水腹大，腰臍重痛，不可轉側。

用大麻子仁四兩，研碎，水濾汁，入白米一升，煮粥食。
此方並治老人風痹疼痛，大便不通者。
（《普濟方》：）治婦人無故月經不通，或兩三月，或六七月，或一年者。
用大麻子仁二升，桃仁四兩，研勻，熟酒三升，浸二夜，隨量不拘時飲之。

（《肘後方》：）治消渴飲水，日至數斗，小便赤澀。
用大麻子仁一升，水三升，煮百沸，飲湯代茶，不過五升愈。
（《外臺秘方》：）治血痢不止。
用大麻子仁三合，水五碗，煮百沸，取湯再煮綠豆三合，空心食，極效。

洽跌打撲傷，瘀血在腹中。
用大麻子仁二升，蔥白二十枝，水六升，煮二升服。
血散不盡，再服。
<h3> - 大麻皮</h3>

味甘。
麻根味苦。
氣平，無毒。
通血脈諸經絡。

麻根皮，活瘀血，通小便之藥也。
蘇氏方（朱震宇抄）：治撾打內傷心腹，瘀血脹悶，及骨痛不可忍，或產難胎孕不落，或胞衣不出，或瘀血血淋，小便結閉不通者。
並宜用麻皮或麻根數兩，煮汁飲，立效。
<h3> - 浮小麥</h3>

味甘苦，氣平寒，無毒，升也，浮也。
入足太陰經。
李氏曰：浮麥，即小麥之有皮無肉而空殼也。
水中淘即浮起者。

<u>浮小麥</u>　止自汗盜汗之藥也（李時珍）。
卓氏（登山）曰：此藥系小麥之皮枯浮無肉，體輕性燥，善除一切風濕在脾胃中。
如濕勝多汗，以一二合，炒燥煎湯飲，立止。
倘屬陰陽兩虛以致自汗盜汗，非其宜也。

<h3> - 麥粉</h3>
（又名小粉。）
味甘，氣寒，無毒，沉也，降也。
李氏曰：麥粉，即小麥之麩皮，洗筋澄出漿粉氣，白如蠟，今人漿衣帛多用之。

<u>麥粉</u>　解熱毒，止酒積之藥也（孟氏）。
萬氏（都叔）曰：此藥系小麥麩里翳膜，見水下澄，體重而潔，善解一切熱毒。
<u>集方</u>　（江月峰方：）治癰腫發背初起未破者，取效如神。
用麥粉不拘多少捏碎，鍋內炒化如飴糖，久炒則乾焦而黑色，乘熱以米醋調成糊，瓷罐收之。

遇瘍毒，以藥敷毒上，留中孔以綿紙貼蓋，少頃痛止腫消而愈。
（沈子敬方：）治酒毒成積。
用麥粉（炒黃）五錢，白湯調服。
不過一二次，立止。

麥面、麵筋二件，詳載《食物本草》。
<h3> - 大麥芽</h3>
味甘，氣溫，無毒，可升可降。
入足太陰、陽明，手陽明經。

蘇氏曰：大麥，南北皆有，形似小麥而大。
色青有芒須，日以水澆濕，再以濕草蓋之，數日即生芽，又名大麥糵，曬乾去芒須用。
凡粟、黍、谷、豆、麥五種，皆可水濕罯芽。
<u>大麥芽</u>　和中消食之藥也（《別錄》）。

方氏（龍潭）曰：蓋麥之萌芽已出，發生之機已蔭，有傷於麵食，阻而不行者，用已發之物而發未發之物，則未發隨已發腐也。
李氏方：謂其能解麥面、米穀、瓜果之積，良有意耳。
此劑補而又能利，利而又能補。
如腹之脹滿，膈之鬱結，或飲食之不納，中氣之不利。

以此發生之物，而開關格之氣，則效非常比也。
如脾胃虛而中氣滯者，大宜服之。
與砂仁、歸、半、茯、術同用，更善。
<u>集方</u>　（陳子垣家傳：）治諸病腹脹，不拘老幼男婦，初病久病，虛實寒熱等候。

用大麥芽微炒，磨為粉，去皮淨，虛脹，加參、耆、茯、術。
實脹，加厚朴、蘿蔔子。
寒脹，加乾薑、木香。
熱脹，加黑山梔、黃芩。

以麥芽粉一斤，配所屬佐用，每味十之一，或水發，或煉蜜丸，隨證合用可也。
（配用佐使，隨諸見證加入，不必拘泥。）
大麥中仁，詳載《食物本草》。
<h3> - 糯米泔</h3>

味甘，氣溫，無毒。
《說文》曰：糯，黏米也。
粳，不黏米也。
然粳、糯酷相似，以黏不黏為異。

寇氏曰：糯米，其性溫，故可為酒。
酒為陽，故多熱。
西域天竺，土溽熱，糯歲四熟，亦可驗矣。
<u>糯米泔</u>　益氣止煩渴之藥也。

李氏（時珍）曰：此甘寒解熱氣。
有人食鴨肉，膨脹不消者。
頓熟，飲一盞，即消。
<h3> - 糯稻稈</h3>

（味甘，氣熱，無毒。）
活血解毒之藥也。
陳氏（藏器）方：治黃疸，身面如金色。
煮汁飲之，並沐面浴身，即退。

又燒灰，治墜撲傷損（蘇頌方）。
酒調服二三錢。
又取糯稻穰，煮治作紙。
取嫩心以為鞋，大為民利，紙不可貼瘡，能爛肉。

<h3> - 糯米糠</h3>
（味苦，氣溫。）
治齒黃（時珍）。
燒取白灰，日日擦之。

糯米，主治功能，詳載《食物本草》。
<h3> - 粳米泔</h3>
味甘，氣寒，無毒。
李氏曰：粳，乃谷稻之總名也。

有早、中、晚三收。
諸本草獨以晚稻為粳者，誤矣。
與糯米不同。
糯者，懦也，其性黏。

粳者，硬也，其性不黏。
兩種各異。
粳米泔，清熱涼血之藥也。
李時珍用此（沈志所抄）頓熱作飲，能利小便。

夏月入井浸冷，善解暑渴。
戴元禮以此頓熱，睡時洗目，善治風熱赤眼。
稷、黍、粱、粟、秫、秈、稗及菰米八種，俱詳載《食物本草》。
<h3> - 薏苡仁</h3>

味甘，氣溫，無毒，沉也，降也。
入足陽明，手太陰經。
《別錄》曰：薏苡仁，出真定平澤田野間，今所在皆有。
蘇氏曰：今多用梁漢者，但氣劣於真定耳。

陶氏曰：出交趾者最良，彼土人呼為簳珠。
故馬援在彼餌之，載種還，人讒以為攜珍珠也。
李氏曰：二、三月宿根自發，高四五尺，葉如初生芭蕉，五月抽莖，開紅白花，六月結實，重累，殼青綠，堅薄而銳，中仁如珠。
味甘美，咬著黏齒，可以作粥飯食，可以和糯米釀酒。

一種形圓殼厚者，名菩提子，但可穿作唸佛珠，其仁少，且無味，即粳撼也。
二種根並白色，大如糙柄，糺結而味甘也。
修治：以八、九月採實，曬乾，去殼用。
<u>薏苡仁</u>　養胃健脾，清肺導腎之藥也。

繆氏（仲淳）曰：此藥得天地衝和沉厚之氣以生，色白體重，質凝味甜，為脾、胃、肺、腎調和水火之劑。
寒而不泄，溫而不燥，補而不滯，利而不克，至和至美之品也。
前古謂久服益氣輕身，去風濕痹氣以致筋急拘攣不可屈伸者（痹脹閉不行也）。
作粥釀酒。

或為湯散丸劑。
如久病虛人，老羸幼弱之疾，咸宜用之。
方氏（龍潭）曰：凡風濕之證。
或麻或痛，而肢體枸攣；或脹或腫，而腳膝難履；或痿或痹，而腰脊痠疼；或脹或浮，而皮膚水腫；或嗽或唾，而痰涎壅盛；或泄或瀉，而大便不實；或壅或痿，而咳唾膿血；或癃或閉，而淋瀝帶濁，是皆脾、肺、腎經蘊濕鬱火之證。

惟此劑可以治之。
其味甘入脾，氣平和肺，微寒入腎，為養正去邪之神藥。
<u>集方</u>　（仲景方：）治周痹筋脈緩急偏虛者。
用薏苡仁一斤（炒黃），大附子（切片）一兩六錢（童便煮，曬乾），分作十劑，水煎服。

（《方脈正宗》：）治風濕痹氣，肢體麻木，筋骨拘攣。
用薏苡仁一斤（炒），當歸、白朮、天麻、半夏各四兩，真桑寄生八兩，分作二十劑，水煎服。
治風濕痹氣，肢體腫脹，腳膝難行。
用薏苡仁一斤，木瓜、牛膝各四兩，桂枝二兩，分作十六劑，水煎服。

（《廣濟方》：）治風濕痹氣，肢體痿痹，腰脊痠疼。
用薏苡仁一斤，真桑寄生、當歸身、川續斷、蒼朮（米泔水浸炒）各四兩，分作十六劑，水煎服。
（獨行方：）治風濕痹氣侵脾，以致肌肉浮脹，皮膚水腫成喘急者。
用薏苡仁一斤（炒），肉桂、乾薑、砂仁、車前子、葶藶子、白芥子各二兩四錢，郁李仁三兩（研去油），分作十六劑，水煎服。

（《範汪方》：）治風濕痹氣妨礙胸胃，嘔吐痰涎。
用薏苡仁一斤（炒），半夏、膽星各四兩，乾薑、陳廣皮各二兩，生薑、白芥子各一兩六錢，分作十六劑，水煎服。
（《方脈正宗》：）治風濕痹氣，時作泄瀉，大便不實。
用薏苡仁一斤（炒），砂仁三兩二錢（研），木香二兩（研），白朮（炒）四兩，甘草（炙）一兩二錢，分作十六劑，水煎服。

（《梅師方》：）治風濕痹氣，內成肺癰，肺痿，咳吐膿血。
用薏苡仁一斤（炒），百合、百部、茯苓、紫菀各四兩，川貝母、桔梗各二兩，甘草（炙）一兩，分作十六劑，水煎服。
（楊仁齋方：）治風濕痹氣，小便癃閉不通，或成淋瀝，或成白帶、白濁。
用薏苡仁一斤（炒），淡竹葉、車前子、滑石（研）、茯苓各四兩，白朮（炒）二兩，甘草（炙）一兩二錢，分作十六劑，水煎服。

<u>續補集方</u>　（《婦人良方補遺》：）治孕婦生內癰。
用薏苡仁煮汁，頻頻食之。
（《經驗方》：）治消渴飲水。
用薏苡仁煮粥飲之。

<h3> - 罌粟米</h3>
味甘，氣寒，無毒。
蘇氏曰：罌粟花，處處有之。
圃人隔年糞地，八月中秋布子，涉冬至春，始生苗，極繁茂。

嫩苗作蔬，油醬拌食甚佳。
李氏曰：葉如白苣，三、四月抽苔結青苞，花開則苞脫，花凡四瓣，大如仰盞。
亦有千葉起樓子者，其色變態不常，有白者、紅者、紫者、粉紅者、杏黃者、半紅者、半紫者、半白者，豔麗可愛，故又名麗春花，開三日即謝，而罌在莖頭，長一二寸，大如馬兜鈴，上有蓋，下有蒂，宛如酒罌。
中有子如白米，極細，一罌有數百粒，可煮粥食。

取子水研爛如漿，同綠豆粉作腐食尤佳。
其殼入藥，可止瀉痢，原味澀也。
<u>罌粟米</u>　清熱消痰，潤燥結之藥也。
蘇氏（水門）曰：體輕質浮，氣寒性滑，而下痰涎，潤燥結。

作粥食極美。
如發丹石、金、銀、銅、鐵、鉛、錫諸毒者，需此煎湯飲，立解。
如無熱疾、痰疾者，勿多食也。
否則有傷脾冷胃之咎。

<h3> - 罌粟殼</h3>
味酸澀，氣寒，無毒。
李氏曰：幾用以水洗淨，去蒂及筋膜，取外薄皮，陰乾，細切，以米醋拌炒，入藥用。
<u>罌粟殼</u>　斂氣澀腸，禁瀉痢之藥也。

李氏（時珍）曰：凡泄瀉下痢，日久則氣散不固，而腸滑肛脫者有之。
凡咳嗽諸痛，日久則氣散不收，而肺脹痛劇者有之。
俱宜此澀之，固之，收之，斂之之藥是矣。
然瀉痢，必須腹中無積滯；咳嗽，必須肺家無風寒客邪，方可用此。

如積邪一有未盡，劇爾服此斂澀之劑，積邪得斂而愈甚，所以多有變證陡作，而淹延不已者，亦有之。
所以後人多疑畏而不敢用也。
即有可用之際，必宜醋拌炒，或烏梅湯浸炒，或入佐四君子湯用之，不致閉胃妨食，而獲奇效也。
<u>集方</u>　（《普濟方》：）治久痢不止。

用罌粟殼一兩，去膜醋浸，火烘三次，為末，每服三錢，烏梅湯調下。
虛甚，可加參朮。
熱甚，可加芩連。
（《經驗方》：）治水瀉不止。

用罌粟殼一枚（去膜），大棗十枚，烏梅五個，水二盞，煎七分服。
（危氏方：）治久嗽不止。
用罌粟殼一兩，去膜火烘，蜜拌三次，水二盞，煎七分服。
治小水不通，因熱結者。

用罌粟殼二錢，滑石、豬苓、澤瀉、黃柏、瞿麥、扁蓄各一錢，車前子、川牛膝、甘草、黃連各一錢。
治小水不通，因氣血兩虛而結者。
用罌粟殼、人參、0茯苓、麥門冬、當歸、熟地黃、黃耆、白朮、甘草各一錢五分，車前子三錢。
治小水不通而渴者，是熱在上焦氣分。

用罌粟殼、茯苓、升麻、澤瀉、燈心各一錢，黃芩二錢。
治小水不通而不渴者，是熱在下焦血分。
用罌粟殼一錢，黃柏、知母、當歸、生地、車前、牛膝、丹皮各二錢，甘草五分。
咳喘不利，而小水不通者，是痰氣阻塞也。

用罌粟殼一錢、半夏、陳皮、茯苓、枳殼、桔梗、杏仁、白芥子、蘇子、旋覆花各一錢五分。
治大瀉而小水不通者，後去多而前來自少也。
用罌粟殼、赤石脂各二錢，枯礬一錢，豬苓、澤瀉、白朮、茯苓各一錢六分，肉桂八分。
或問：罌粟殼止澀之藥，何以復通小便？膀胱之收攝，則氣降化而能小便。

氣散而逆，則小便逆脹不通。
取罌粟殼之斂澀，小便自行矣。
<h2><span class="brown">谷部　菽豆類</span></h2>
<h3> - 大豆</h3>

味甘，氣平，無毒。
李氏曰：大豆，有黑白、黃褐、青斑數色。
黑者，可入藥用及充食作豉。
黃者，可作腐、榨油、造醬。

余僅可作腐及炒食而已。
皆以夏至前下種，苗高三四尺，葉團有尖，秋開小白花，成叢。
憎見日，則黃爛而根枯焦矣。
結莢長寸余，經霜乃枯。

<u>黃黑大豆</u>　解百毒，下熱氣之藥也（《日華》）。
繆氏（仲淳）曰：善解五金、八石、百草諸毒，及蟲毒（藏器）、蠱毒諸毒，宜水浸，生搗作膏，白湯調服一合。
又去風利水散熱。
故風痹癱瘓方中用之（藏器）。

黃疸水腫方中用之（《唐本草》）。
煩渴熱結方中用之（丹溪）。
又煮熟食之，則利腸。
炒熟食之，則閉氣（龍潭）。

水浸生搗食之解毒（竇氏）。
敷之肉上，散癰腫（神衣方）。
又黃豆煮汁飲，能潤脾燥，故消積痢。
黑豆煮汁飲，能潤腎燥，故止盜汗。

但性利而質堅滑，故多食令人腹脹而利下矣。
故孫真人曰：如少食醒脾，多食又損脾也。
（於老人小兒宜少食之。）
<u>集方</u>　（寇氏方：）治中風口喎及癱瘓不仁，或頭風頭痛諸證，又治產後百病，或煩熱瘛瘲，身熱嘔逆，或背強口噤，或身頭皆腫，或呵欠直視，頭旋眼眩，手足頑痹。

此皆虛熱中風也。
以豆淋酒治之。
其法用黃黑大豆各二升，炒焦有微煙出，乘熱入瓶中，以好酒六升沃之，半日許，傾出頓熱，隨量徐徐飲之，覆被令少汗出，又不可多出汗，以身潤津津即愈。
（《範汪方》：）治新久水腫，身面虛浮，臍肚凸出。

用黑豆五升，微炒熟，又清水五升，煮取二升，去豆再加生白酒一升，煎取二開，日三服，水當從小便中出。
（《外臺秘要》：）治乳石發熱。
用黑大豆三升，水九升，鐵鍋內煮至二升，取汁徐徐飲之。
（《普濟方》：）治久病陰虛，夜熱消渴。

用黑大豆五升（微炒），天花粉、天門冬、麥門冬各四兩，水一斗二升，煮至三升，濾出渣，再如法煮，去渣淨，將二次汁總和，入砂鍋內微火慢熬，用竹箸不住手攪熬稠如餳，加煉白蜜八兩滾勻，入瓷器收之。
每早、午、晚不拘時，白湯調服十餘茶匙。
（《肘後方》：）治消渴飲水。
用黑豆入鳥牛膽中，懸掛無雨濕處，陰千百日，每次吞五十粒，早晚米湯下。

<u>續補集方</u>　（《廣濟方》：）治腳氣衝心，煩悶不知人事。
以黑大豆一升，水三升，濃煮汁服。
未散，再服。
（《普濟方》：）治熱毒攻眼，赤痛臉浮。

用黑豆一升，分作十袋，沸湯中蒸過，更互慰之，三次則愈。
（川鏡：）治妊娠腰痛。
用黑大豆一升，水三升，煮一升，頻頻飲之。
（《千金方》：）治墮墜折傷，有瘀血在腹，氣短。

用黑大豆五升，水一斗，煮汁二升，頻頻服。
劇者不過三作。
（《千金方》：）治打傷青腫。
用黃大豆水浸，搗爛敷之。

（《肘後方》：）治解巴豆毒，下痢不止。
用黑大豆或黃大豆一升，水三升，煮汁一升，飲之。
（《廣濟方》：）黃黑大豆葉，搗爛，敷蛇咬，頻易取瘥。
<h3> - 大豆黃卷</h3>

味甘，氣平，無毒。
陶氏曰：大豆黃卷，取黃黑大豆，以井華水浸三日，取出籮內，不時以水灑之，俟生糵芽，生長四五寸，曬乾用。
北人以油炒為日用蔬菜。
<u>大豆黃卷</u>　活血氣（孟詵），消水脹之藥也（李時珍）。

繆氏曰：豆，腎之谷也。
有容物之量也。
體質堅脆，而性滑利，非米穀之柔韌壅滯之比。
今水發為芽，啟開通透發之機，所有陳故潛藏之氣，以此沛然發露。

若瘀血，若水脹，毋容負固而強恃矣。
故蓐婦藥中多用之，有行瘀血之妙也。
水腫方中多用之，有行水之功也。
仰思前古治濕痹久著為筋攣膝痛（《神農本經》），皆血與水氣之所結也。

其名曰卷，有卷舒發越之意。
故《局方》牛黃清心丸，用此以去風痰，解煩郁，通心氣，安神明昏亂，亦藉此開通發越之意云。
<u>集方</u>　（《宣明方》：）治周痹，邪在血脈之中上下周身痹閉不通，及胃中留滯五藏結聚。
或屬鳳，或屬水，或屬血者。

用大豆糵一斤炒香，為末，每服一錢，溫湯調下。
治水氣腫滿喘急，二便閉澀。
用大豆黃卷（醋炒）、大黃（酒炒）各等分，為細末，每服八分，蔥、薑、陳皮各二錢，泡湯服，以利為度。
（《方脈正宗》：）治老人痰火咳嗽頻發，胸脅滿悶，百節攻痛，形羸氣弱，飲食少進。

用大豆黃卷一斤，曬乾炒燥，為細末，每晚服一錢，黑棗泡湯調下。
<h3> - 赤小豆</h3>
味甘苦酸，氣平，無毒。
蘇氏曰：赤小豆，江淮間多種之。

寇氏曰：今關西、河北、汴洛多食之。
李氏曰：此豆以緊小而赤，兼有黑斑者，入藥最良。
稍大而鮮紅，及紫紅色者，名赤大豆，僅可供食用，並不療疾。
俱於夏至後下種，苗科高尺許，枝葉似豇豆，葉微圓峭而小，至秋開花，亦似豇豆花，淡銀褐色而有腐氣，莢長二三寸，似綠豆莢而稍大，皮色微白帶紅，三青二黃時收之可食。

入藥用者，必須赤而老也。
<u>赤小豆</u>　解毒消腫（士良），利水。
實脾之藥也（時珍）。
李氏（時珍）曰：此豆小而色赤，為腎之心藥也。

其性下行，通乎小腸，故《別錄》稱為行津液，利小便，消腫脹，治下痢腸澼，腳氣腫痛，癰疽寒熱。
而《唐本草》又謂：通乳汁，下產難胞衣。
凡一切氣血壅逆不通，作痛脹腫結，有形之疾，咸需用之。
如久服則降令太過，津血滲泄。

所以陳藏器有驢食足輕，人食身重之說也。
許長如先生曰：吹鼻瓜蒂散，及闢瘟疫用之。
取其通氣除濕散熱耳。
又仲景方，療傷寒瘀熱在裡，身必發黃。

用赤小豆湯，亦取此意也。
<u>集方</u>　（《小品方》：）治癰疽初作。
用赤小豆搗末，水調塗之，即消散。
（《小品方》：）治痘後結毒。

用赤小豆搗末，雞子清調塗，其性甚黏，干即難揭，入苧根末，即不黏。
（《小品方》：）治痄腮熱腫。
用赤小豆、芙蓉葉各等分，為末，蜜水調塗。
（蘇氏方：）治水氣腫脹。

用赤小豆五合，大蒜頭二個，生薑五錢，商陸根一兩，用水三升，同煮豆熟，去薑、蒜、商陸，空心食豆，旋旋啜汁，令盡腫自消也。
治水氣從足起，入腹則殺人。
以赤小豆五升，水一斗，煮極爛，取汁四升，溫漬足膝，以豆日食代飯，勿雜食他物自愈。
（《肘後方》：）治水蠱腹大，動搖有聲，皮膚黑者。

用赤小豆三升，白茅根二兩，水煮食豆，以消為度。
已上四方，俱忌鹽味百日。
（《修正方》：）治小水不通，並熱淋、血淋，不拘男婦。
用赤小豆三合，微炒，研為末，每用二錢，以蔥湯調服。

治水穀痢疾。
用赤小豆二合，微炒為末，用黃蠟一兩溶化，和丸，每空心服二錢，白湯過。
（蘇氏方：）治腳氣腫痛甚急。
以赤小豆一升，煮湯飲，豆渣炒微熱，布包熨腿上。

（《小品方》：）治丹毒如火。
用赤小豆微炒為末，雞子清調塗。
（《方脈正宗》：）治乳汁不通。
用赤小豆，煮汁飲之。

（《產寶》方：）治婦人產難，日久氣乏。
用赤小豆一升，以水五升，煮汁二升，入黃明膠一兩，同煎，徐徐服，服完即產。
（《救急方》：）治胞衣不下。
用赤小豆，男胎七枚，女胎二七枚，東流水吞服之。

<u>續補集方</u>　（《食鑑本草》：）治中酒嘔逆。
用赤小豆一升，煮汁，徐徐飲之。
（《肘後方》：）治腸痔有血。
用赤小豆二升，米醋五升，煮熟日乾，再浸再曬，以醋盡乃止，研為末，每服二錢，白湯下，日二。

治重舌蛾口。
用赤小豆為末，醋和塗之。
（《方脈正宗》：）治瘟疫時氣，人人傳染。
用赤小豆、黑大豆各一兩，微炒黃，為極細末，每服一錢，蔥頭三個，生薑三片，煎湯調服。

<h3> - 綠豆</h3>
味甘，氣寒，無毒，可升，可降，陽中陰也。
入厥陰、陽明經。
李氏曰：綠豆，處處有之。

三月下種，苗高尺許，葉小而有毛，至秋開小花，莢如赤豆莢。
粒粗而色鮮者，為官綠。
皮薄而粉多，粒小而色淡者，為油綠。
皮厚而粉少，早種者，呼為摘綠，可頻摘也。

遲種者，呼為拔綠，一拔而已，北人用之甚廣，可作豆粥、豆飯、豆酒。
磨而為面，澄濾作粉，可以作餌，蒸糕蕩皮搓索，為食中當用之物。
以水浸濕合芽，又為菜中佳品。
真濟世之良谷也。

<u>綠豆</u>　清暑熱（《食物》），靜煩熱（《開寶》），潤燥熱（安常），解毒熱之藥也（時珍）。
潘氏（碩甫）曰：綠豆色綠，青黃之間色也。
所以李時珍稱為通厥陰、陽明經，為肝脾之用藥也。
《開寶方》主一切熱毒、熱氣、燥熱及金石丹火藥毒、酒毒、煤毒、煙毒，為病煩熱、燥熱、口渴，脹悶便閉，及腹痛、頭疼、水瀉、血痢諸證。

用此壓熱解毒，功必倍之。
但氣味甘寒，能治虛熱。
故孟詵方言：補益元氣，和調臟腑，安養精神，去十二經血脈中風燥。
此專為天行暑熱，金石丹火諸毒熱者設也。

若夫老人元虛氣弱，脾胃不實，飲食減少，大宜溫養者，此藥雖良，終非所宜。
多食久食，必有寒滯胃腸，致生滿脹之患。
<u>集方</u>　（《方脈正宗》：）治暑熱霍亂。
用綠豆五合，煮湯，頓冷，調六一散三錢服。

（《方脈正宗》：）治用力人勞擾煩熱。
用綠豆五合，人參三錢，煮湯一升，徐徐飲之。
治風燥血熱，大便結燥，小水赤澀。
用綠豆一升，懷熟地四兩，麥門冬五兩，水五升，煮汁，徐徐代茶飲之。

冶金石丹火藥毒，並酒毒、煤毒、煙毒為病。
用綠豆一升（生搗末），豆腐漿二碗，調服。
一時無豆腐漿，用糯米泔頓溫亦可。
解砒石毒。

用綠豆五合，生搗末，取冬青葉一握，搗汁調服。
<h3> - 豆芽萊</h3>
味甘，氣寒，無毒。
李氏曰：解毒清暑，通利三焦，潤達二便。

但受濕熱鬱浥之氣而生，故善發瘡動氣，與綠豆之性稍有不同，而古人未之知也。
<h3> - 豆葉</h3>
味苦，氣寒，無毒。
治（《開寶》方）疔毒、斑疹、金石丹火諸毒，及霍亂吐下。

並絞汁，和溫湯飲之。
治風癬乾疥。
用綠豆葉搗爛，和米醋少許，用舊帛擦之。
稀痘方：用綠豆、赤豆、黑豆、甘草各一兩，共微炒，為細末，用竹筒削去青皮，兩頭留節一頭，鑿一孔，以豆藥末入筒中，用杉木砧塞緊，黃蠟封固，外以小繩系之，投入臘月糞廁厠中，滿一月即取出，洗淨風乾。

每藥一兩，配臘月梅花瓣三錢，和勻，入紙封套內略烘乾。
兒大者，用一錢；小者，用五分。
以霜後絲瓜藤上小藤絲煎湯調，空心服。
一月服一次，永無痘患。

（《廣筆記》）
<h3> - 零烏豆</h3>
（又名馬料豆。）
味甘苦鹹，氣寒，無毒。

陳氏曰：零烏豆，即黑豆之形扁者，非黑大豆之黑而粗，又非穭豆之黑而細也。
<u>零烏豆</u>　解內熱消渴，止陰虛盜汗之藥也（《嘉祐本草》）。
楊氏（《仁齋》）曰：諸豆皆為腎谷，而零烏豆更能補腎。
緣氣寒耳，故煮熟餵養驢馬，而善行少疾。

蓋驢馬性熱，而零烏豆氣寒故也。
人多食，又能滑腸動泄，脾胃虛乏者，忌之。
盜汗屬陰虛，非內熱者，用之亦無益也。
<h3> - 穭豆</h3>

味甘，氣溫，無毒。
李氏曰：穭豆是野生，今收子種之，小科細粒，霜後乃熟，如黑大豆黑而粗，此豆黑而細，又非馬料豆黑而扁也。
<u>穭豆</u>　活血暖血之藥也（《嘉祐本草》）。
陳氏曰：此豆主婦人經行血病，產後血虛、血寒、血脹、血痛、血滯、血淋。

炒焦，浸酒飲之。
<h3> - 藊豆</h3>
味甘，氣溫，無毒，可升可降，可斂可散。
入手足太陰氣分。

李氏曰：藊豆，二月下種，延纏籬垣間，葉大如杯，圓而有尖，花具紫白二色，狀如小蛾，有翅尾，莢生花下，凡十餘樣，或長、或圓、或如龍爪、虎爪、或如豬耳、刀鐮，種種不同，皆累累成枝，白露後實更繁衍，秋熱便不多生，故又名涼衍豆。
俗訛為半眼豆，亦形相似也。
嫩時連殼蒸食甚美，可充蔬菜茶料，老則收子煮食。
子有黑、白、赤、斑四色。

一種莢殼厚硬不堪食者，惟豆子粗圓。
而色白者，方可入藥用。
<u>白藊豆</u>　健脾清暑，和中益氣之藥也（《別錄》）也。
李氏（時珍）曰：此藥通利三焦，和調五臟，能化清降濁，奠安中宮之病。

故蘇氏方：止霍亂吐利，清瘴解毒。
夏月香薷飲用之。
六和湯亦用之。
不惟消瘴解毒清暑，而尤能利水實脾。

如病水火互攻，變亂揮霍，倉卒暴發之疾。
取藊豆生搗（出甄權方），調溫湯飲之，立定。
此屬脾之谷，得天地中和之正氣故也。
<u>集方</u>　（《方脈正宗》：）治老人脾胃不和，時作溏泄。

用白藊豆、白朮、山藥、芡實、茯苓各四兩，砂仁三兩，俱炒燥，研細末，每早服六錢，加白糖一撮，滾水調服。
（《澹寮》：）治霍亂吐利，氣力軟怯。
或身熱煩渴，陰陽不分，寒熱交作。
或傷食、傷酒。

或成瘧痢。
以六和湯。
用白藊豆、厚朴、木瓜、茯苓、藿香各一錢，香薷二錢，砂仁、製半夏、杏仁、人參、甘草各五分，加生薑三片，紅棗一枚，水二碗，煎七分，不拘時服。
（《方脈正宗》：）治傷暑吐瀉，身熱煩渴者。

用白藊豆六錢，香薷一兩，厚朴四錢，陳皮五錢，木瓜、甘草各八錢，水五大碗，煎二碗，頓冷服。
陳月坡云：夏月傷暑吐瀉，身熱煩渴，二三日不愈，吐利愈劇，卒變陰證，四肢厥冷，人多不識，往往錯誤，明智之士，就於香薷飲中，加入參、白朮、附子、乾薑各五錢，並煎，亦可救似暑非暑之轉屬陰寒證者。
黃大豆，白大豆，豌豆，蠶豆，豇豆，刀豆，毛青豆，俱詳載《食物本草》。
治水腫不枸大人小子。

用藊豆三升，炒黃，磨成粉，每早、午、晚各食前，大人用三錢，小兒用一錢，燈心湯調服。
（《廣筆記》：）治傷暑霍亂吐瀉。
取藊豆葉，搗汁一碗，涼飲立愈。
<h2><span class="brown">谷部　造釀類</span></h2>
<h3> - 淡豆豉</h3>
味苦酸，氣寒，無毒，可升可降。
李氏曰：《外臺秘要》造豉法，諸大豆皆可造豉，以黑大豆者入藥良。
有咸豉、淡豉兩種。

入藥只宜淡豉。
其法，六月內用黑大豆二三斗，水淘淨，浸一宿，瀝乾，蒸熟取出，攤席上，候微溫，即以蒿蓋之。
每三日一看，候黃衣上遍，即取曝乾，篩簸極淨，再以水拌，乾溼濕得所，以汁出指間為準，即至甕中，築極實，干桑葉覆蓋，厚三寸許，泥封甕口，勿令泄氣。
大烈日，連甕曬七日，取出，曝一時，又以水拌入甕，仍築實，如此曬曝，凡七次。

取出，瓦上蒸過，攤去氣仍入甕收之，封築日久，則豉成矣。
<u>淡豆豉</u>　治天行時疾，疫癘瘟瘴之藥也（《藥性論》）。
王氏（紹隆）曰：此藥受水濕罯□之鬱積，腐浥醞釀，又氣蒸日曝，周復七轉，轉沉重為輕浮，發腐臭為爽朗，去陳濁為新清，開幽閉為明暢，乃宣郁之上劑也。
凡病一切有形無形，壅脹滿悶，停結不化，不能發越致疾者，無不宜之。

故統治陰陽互結，寒熱迭侵，暑濕交感，食飲不運，以致傷寒寒熱頭痛，或汗吐下後虛煩不得眠，甚則反復顛倒心中懊憹，一切時災瘟瘴、瘧痢斑毒、伏痧惡氣，及雜病科，痰飲、寒熱頭痛、嘔逆、胸結、腹脹逆氣喘吸、蠱毒、腳氣、黃疸、黃汗，一切沉滯濁氣傳聚胸胃者，咸能治之。
倘非（甄氏）關氣化寒熱時瘴，而轉屬形藏實熱而成痞滿燥實堅者，此當卻而謝之也。
觀仲景梔子豉湯，則知邪乘表盡將里之胸，而未成陷入之實。
其證曰：虛煩心中懊憹，反復顛倒不得眠，身熱不去者，主之。

則得之矣。
盧不遠先生曰：豉者，水藏之主谷也。
用蒸罯黴曬之法，使之變水作火。
故可從治寒熱溫暑諸疾原從寒本作始者，莫不驅除。

<u>集方</u>　（《肘後方》：）治傷寒一二日，初覺發熱頭痛，脈洪緊無汗者。
用淡豆豉五合，蔥白二十莖，葛根一兩，麻黃五錢，水三碗，煎一碗服，覆被，取汗愈。
（《傷寒論》：）治傷寒汗吐下後，虛煩不得眠，若劇者，必反復顛倒，心中懊憹。
用梔子豉湯主之。

用淡豆豉四合，大梔子十四枚，以水四碗，先煮梔子二碗半，入豉同煮，取藥汁碗半，去滓，分作二服。
溫進一服，得吐，止後服。
如氣少者，本方加甘草五錢。
如嘔逆者，本方加生薑一兩。

（《方脈正宗》：）治大頭瘟瘴，頭痛發熱，胸脹氣急者。
用淡豆豉八錢，連翹一兩，生薑五片，蔥白五莖，水五大碗，煎二碗半，徐徐服。
（《方脈正宗》：）治寒熱瘟瘴如瘧，于山林深谷中，四、五、六月有病此者。
用淡豆豉三錢，檳榔二錢，草豆蔻一錢五分，柴胡、大腹皮各一錢，生薑五片，水二碗，煎一碗服。

（《肘後方》：）治時瘧腹脹，寒熱，遍身疼。
用淡豆豉五合，檳榔五錢，水二碗，煎一碗，得吐即愈。
（王氏《博濟方》：）治血痢久不止，並治熱毒下血。
用淡豆豉二兩，大蒜肉一兩五錢（火煨熟），共搗成膏，丸梧子大，每早服百丸，白湯下。

（《方脈正宗》：）治斑毒傷寒。
用淡豆豉五合，赤小豆三合，生薑十片，水數碗，煎汁頻飲。
治烏痧惡氣，刺血後仍腹痛未止。
用淡豆豉五合，喬麥三合，水三碗煎汁，待冷頻飲。

（《方脈正宗》：）治痰飲頭痛，寒熱嘔逆，如傷寒相似。
用淡豆豉三合，製半夏五錢，茯苓三錢，生薑十片，水煎服。
（《千金方》：）治中酒成病。
用淡豆豉五合，蔥白十莖，水二升，煎一升服。

（《千金方》：）治寒食氣三邪，胸結腹脹。
用淡豆豉五錢，厚朴、枳實（姜水拌炒）各四錢，木香一錢五分，川黃連一錢，水三碗，煎碗半，徐徐服。
（《別錄》方：）治逆氣喘吸，因寒邪食積者。
用淡豆豉一兩，杏仁（去皮研）八錢，真紫蘇葉五錢，生薑五片，水二碗，煎一碗，服。

（楊複方：）治諸般蠱毒。
用淡豆豉五合，膽礬一錢（研末），水三碗，煎二碗，溫飲，隨吐即愈。
（《肘後方》：）治腳氣令疼腫脹。
用淡豆豉五合，煮汁頻飲，以渣敷足上。

（《方脈正宗》：）治黃疸黃汗。
用淡豆豉五合，茵陳葉二兩，生薑皮、豬苓各五錢，水五碗，煎二碗，徐徐服。
<u>續補集方：</u>
（《食醫心鑑》：）治小兒偶觸惡氣，寒熱昏悶。

用淡豆豉搗成膏，團雞子大，以摩腮上及手足心六七遍，又摩心胸臍腹六七遍，放地上即瘥。
（《聖惠方》：）治小兒胎毒。
用淡豆豉五錢，濃煎汁一鍾，以小茶匙徐徐與之，十日一制，周歲為期。
（《方脈正宗》：）治痰積齁喘。

用淡豆豉一兩（搗如泥），入砒石末三分，枯白礬末二錢，丸綠豆大，每用冷茶送下七丸。
小兒三丸。
服時忌食熱湯飲食等物半日。
（《子母秘錄》：）治妊娠胎動。

用淡豆豉五錢，當歸身三錢，白朮二錢，水煎服。
（《藥性論》：）治陰莖生瘡。
用淡豆豉搗爛如泥，和蚯蚓糞各等分，水調塗，乾落即易，忌酒、蒜、椒芥。
（《千金方》：）治毆傷有瘀血凝聚，腹中滿悶。

用淡豆豉一升，水二升，煮十沸服。
<h3> - 豆黃</h3>
味甘，氣溫，無毒。
李氏曰：造豆黃法，夏月用黑豆一斗，蒸熟鋪竹蓆上，以蒿葉覆之，如會醬法，待上黃衣生，取出曬乾，搗末用。

<u>豆黃</u>　補五臟氣力之藥也。
李氏（時珍）曰：此以豆蒸熟，黴點出黃，得腐熟生化之令。
故《食療本草》主開胃氣，壯骨力，潤肌膚，益顏色，填精髓，補虛羸。
服此使人能食，肥健。

搗末以豬脂和丸，每服二百粒，白湯送下。
治誤食瘟牛、馬、羊、豬肉，生出疔毒者。
用豆黃一兩，為末，取柏油樹葉一斤，搗爛絞汁一二碗，和豆黃末在內，頓服。
得大瀉毒氣，乃愈。

如冬月無葉，挖取嫩根，研水服之，以利二三次為度。
治胃脘痛，屬火證者。
用豆黃三錢，橘紅、黑山梔各二錢，甘草一錢，水煎服。
治胃脘痛，屬寒證者。

用豆黃三錢，乾薑、砂仁各二錢，甘草一錢，水煎服。
治胃脘痛，屬氣滯者。
豆黃三錢，香附、烏藥、陳皮、木香各二錢，甘草一錢，水煎服。
治胃脘痛，屬血瘀者。

豆黃三錢，乾漆、川芎、玄胡索、乳香各二錢，甘草一錢，共為末，白湯調服三錢。
治胃脘痛，屬氣血虛者。
用豆黃三錢，人參、白朮、當歸、川芎各二錢，甘草一錢，黑棗十個，生薑三片，水煎服。
<h3> - 蒸餅</h3>

（即俗名饅頭。）
味甘，氣平，無毒。
李氏曰：造蒸餅，以小麥面水調，加以酵水和之，蒸熟成餅，其來最古。
凡藥所須，且能治疾，而本草不載，亦缺典也。

取蒸餅懸掛，風乾百日，其面已過性，臨用以水浸脹，擂爛入藥用。
如裹葷素油鹽蔥韭諸物作餡者，不堪入藥。
<u>蒸餅</u>　消食化滯，養脾胃，利三焦，通水道之藥也（時珍）。
酈氏（鹿江）曰：小麥之氣，多濕熱而性頗沉滯，今作餅已受酵氣蒸發，再加日受風日之氣，濕熱沉滯之體已轉化輕虛松燥之物矣。

故李氏方：治宿食不消，腹脹滿悶，脾胃不和，為隔、為噎、為臌、為淋，凡屬脾胃二臟，虛羸壅閉成疾者，服此。
虛者能補，寒者能溫，滯者能通；脹滿者能消散矣。
再按李時珍述（《本草綱目》）：王愛竹談藪云，宋寧宗為郡王時，忽病淋閉不通，數日後愈甚，日夜凡三百起，國醫罔措。
或舉民醫孫昌琳治之，琳用大蒜肉、淡豆豉、蒸餅三物各等分，搗爛，水和為丸梧子大，以溫湯吞百丸。

曰：今日進三服，病當減三之一，明日亦然，三日病除。
已而果然。
賜以千緡。
或問其方，琳曰：小孩兒何緣有淋，只是水道不利故也。

三物皆能通利故爾。
若淋者，其可與語醫矣。
又戴元禮以此三物如法作丸。
治隔噎病，臌脹病，小便淋閉不通病，皆得獲效。

見戴氏類方，予亦依法修合，試用屢效，持表而書之。
<h3> - 曲</h3>
味甘，氣溫，無毒。
李氏曰：曲，有米、麥、豆三種，皆為酒醋所領。

故書云：若作酒醴爾惟曲糵是矣。
造大小麥曲法，用大麥或小麥，用井水帶皮淘淨，曬乾，六月六日磨為末，水和成塊，用楮葉包紮，懸當風處七十日，可用矣。
造面曲法，三伏時，用綠豆五升，以辣蓼草汁煮爛，又取干辣蓼葉為末五兩，杏仁為末十兩，小麥面五斤，和踏成餅，用楮葉包，懸當風處五十日，生黃衣成矣。
造白曲法，用小麥面五斤，糯米粉一斗，和勻水拌濕，踏餅，用楮葉包，懸當風處五十日成矣。

造米曲法，用糯米粉一斗，取辣蓼草搗汁，和作圓丸，楮葉包，懸當風處五十日成矣。
以上諸曲，俱要好日色曬乾，再收，懸當風無雨濕處藏之。
聽用入酒、入藥俱可。
又他處造麴，有用諸味辛烈草藥拌入者，皆有毒，僅可造酒，不可入藥。

姚氏曰：凡諸造麴，惟三伏中作者良。
入藥用，須陳久者方妙。
<h3> - 小麥曲</h3>
消穀食，止痢疾（《別錄》），利胸膈，化痰逆（孟詵），調中開胃（藏器），止河魚腹疾之藥也（潔古）。

<h3> - 大麥曲</h3>
消穀食，止痢疾（《別錄》），利胸膈，化痰逆（孟詵），調中開胃（藏器），下胎氣脹滿之藥也（時珍）。
<h3> - 面曲、米曲</h3>
俱消食積、酒積之藥也（《千金》）。

三曲主治（沈志所稿），俱健脾消積，利痰開胃。
功用相同，稍有分別，亦不甚相遠。
如有辣蓼草，並有他辛烈有毒藥者，惟胎前諸病不宜用也。
<h3> - 神麯</h3>

味甘、辛，氣溫，無毒。
李氏曰：按葉氏《水云錄》云，凡五月五日，六月六日，或三伏日，用白曲百斤，青蒿汁、蒼耳汁、野蓼汁各三斤，赤小豆末、杏仁泥各三升，用汁和麵，豆杏末作餅，麻葉、楮葉包，罯如造醬黃法，布帛密覆，俟冷，黃衣生取出，日曬燥。
以陳久者良。
<u>神麯</u>　健脾消食之藥也。

（龍潭）方氏曰：此藥借小麥面為之。
麥得木火之先機，佐以五色、五香、五味以和之，郁之成曲，□之生黃，鼓中土之生陽，發未萌之宿滯。
今被五穀之所傷者，用曲入煎，能化糟粕行大腸，郁暢伸舒，善消善運者也。
故元素方：治病脾胃虛乏，不能消化水穀，以致胸膈痞悶，腹脅膨脹，經年累月，嗜臥食減，口中無味。

及老弱久瀉，虛人久瀉，產後食少作瀉，小兒疳積泄瀉等病。
並宜用之。
此消運之物，而又能開胃進食，有補益之妙也。
<u>集方</u>　（《方脈正宗》：）治脾虛不能磨食。

用神麯四兩、自術三兩、人參一兩（俱炒），枳實（麩拌炒）五錢，砂仁（炒）四錢，共為末，飴糖為丸，梧子大，每早晚各服三錢，白湯下。
（《和劑局方》：）治脾腎俱虛不能消化水穀，胸膈痞悶，腹脅膨脹，經年累月，嗜臥食減，口中無味。
用神麯六兩，大麥糵五兩，乾薑三兩，俱炒，用大烏梅肉二十個，滾湯泡去核，搗爛為丸，梧子大，每早晚各食前服三錢，砂仁湯下。
治暴泄不止。

用神麯二兩，吳茱萸（湯泡）六錢，甘草四錢，俱炒燥，研為末，醋調麵糊為丸，梧子大，每服三錢，烏梅五個，泡湯下。
（婁氏方：）治產後瘀血不運，肚腹脹悶漸成臌脹。
用陳久神麯一斤，搗碎微炒，磨為末，每早晚各服三錢，食前砂仁湯調服。
亦可治小兒食臌脹。

<h3> - 紅曲</h3>
味甘，氣溫，無毒。
李氏曰：紅曲，本草不載，法出近世，亦奇術也。
其法，用白粳米一斗五升，水淘淨，浸一宿，蒸作飯，分作十五處，入曲母五兩，搓揉令勻，並作一處，以帛密覆，熱即去帛，攤開覺溫，不可過冷，急堆起又密覆，次日日午，又作三堆，過一時分作五堆，再一時又合作一堆，又過一時又分作十五堆，稍溫又合作一堆，如此數次，第三日用桶盛新汲水，以竹籮盛曲作五六分，蘸濕完，又合作一堆，如前法作一次，第四日如前法，用竹籮又蘸，若曲半浮半沉，再依前法作一次，又蘸，若俱浮，則成矣。

取出日乾，收之。
其米透心者，謂之生黃，入酒及醢中，鮮紅可愛。
未透心者，不甚佳。
入藥以陳久而直透心者良。

<u>紅曲</u>　（《藥性論》）燥胃健脾，下水穀（朱震享），活血氣之藥也。
許氏（長如）曰：此藥受濕蒸熱鬱，□發而成，能入血分。
故吳瑞方以此釀酒飲，可破血行瘀，而治打撲傷損。
又時珍方，以此煎酒飲，療血氣刺痛，而治產後惡血不行。

竊觀人受水穀，入於胃中，得中焦濕熱之氣熏蒸遊溢，化為赤汁，散布臟腑經絡，是為營血。
紅曲以白米作飯，入曲操勻，密覆，旋分旋合，旋合旋分，令其濕熱鬱蒸，變而為赤，其色久亦不渝。
與人身水穀醞釀，化赤為血之理相合，乃得造化自然之微妙也。
故前人用此，化宿食積滯，和脾胃，達營血之功，得同氣相求之理。

消食健脾，與神麯相同，而活血散傷，惟紅曲為最。
故治血痢方，丹溪翁尤為要藥。
<u>集方</u>　（《經驗方》：）治停食作吐，手足心熱，腹脹胸悶。
用紅曲（炒）五錢，白朮（麩炒）四錢，甘草（炙）一錢，共為末，大人服二錢，小兒服五分，生薑湯下。

（《摘玄方》：）治停食腹痛用紅曲、香附各等分，炒研為末，每服三錢，酒調下。
此方亦可治婦人產後血悶腹痛，及跌撲損傷血瘀諸痛。
（《丹溪心法》名青六丸：）治泄痢赤白。
用滑石六錢，甘草一錢，紅曲五錢（炒），共研末，用蒸餅為丸，梧子大，每服百丸，白湯下。

<h3> - 糵米</h3>
（粟芽、穀芽、麥芽三種通稱。）
味苦、甘，氣溫，無毒。
通入脾胃二經。

李氏曰：凡粟、黍、谷、麥、豆諸糵，其法俱用水浸，草罯生芽，曬乾取其中米仁，炒黃入藥用。
<h3> - 粟芽</h3>
消宿食，下結氣之藥也。
<h3> - 穀芽</h3>

消宿食，行滯氣之藥也。
<h3> - 麥芽</h3>
消宿食，和中氣之藥也。
按（皇甫心石稿）三芽功用，皆主消宿食，化滯氣，散時行濕熱寒三氣為瘴，心腹脹滿，發痰發熱，食飲不進者，三物並皆治之。

凡一切米麵食積，服此立消。
為湯劑，為散子，為丸藥，三物皆可充用。
王少宇曰，此三芽，俱炒黃，磨細粉合用，每早晚和白糖少許，白湯調食數錢。
於老人小兒脾胃不和者，極相宜，勝如八珍散子。

<h3> - 飴糖</h3>
味甘，氣溫，無毒。
入足陽明、太陰經氣分之藥。
李氏曰：飴糖，用粟、黍、谷、麥同糯粳諸米，煎熬而成，柔稠如蜜，形怡怡然也，故名飴。

若熬老能牽扯如成白絲者，名曰餳糖。
餳也，白而堅硬成塊也，拌脂麻只供茶食，不入藥用。
<u>飴糖</u>　養胃溫中（孟詵），益氣止泄之藥也（《蜀本草》）。
成無已（吳涵守抄）曰：脾欲緩，急食甘以緩之。

飴糖之甘，以緩中也。
如眩暈，如消渴，如消中，如怔忡煩亂，如忍飢五內顛倒四體欲傾，如產婦失血過多，卒時煩暈，如勞人嘔血盈盆，上逆不止，如老人泄瀉頻仍，中氣陷下，如暴受驚怖，失神喪志，如讀書作文，勞心瘁思，神氣無主。
已上諸證，皆系中焦營氣暴傷之故。
急以飴糖之甘，滾水調和飲之，諸證立定，神氣清明，即以甘緩之之驗也。

（此一段出易思蘭大藏鈔）如傷寒陽脈澀，陰脈弦，法當腹中急痛，以小建中湯。
用飴膠之甘溫，爰稼稽之土德，更協甘草、大棗之甘平，桂枝姜芍之辛潤，佐土德以培陽令，溫裡氣以和營衛，建中緩急，而腹中急痛自止。
如陽脈之澀，陰脈之弦，安有不轉緩滑之狀乎。
所以仲景用此，亦取甘以緩之之意也。

然此藥，用米麥浸蒸煎煉而成，於濕熱雖能補脾潤肺，而過用之，大發濕中之熱，生痰動火最甚。
凡中滿吐逆，酒病，牙病，秘結目赤等疾，咸忌用之。
小兒多食，損齒生蟲。
一切腎家受病，尤不可服。

<u>集方</u>　（仲景小建中湯：）治傷寒裡氣虛寒，腹中急痛。
用飴糖三錢，桂枝、白芍藥各一錢，甘草七分，生薑五片，大棗五枚。
（《簡便方》：）治誤吞稻芒骨鯁之類，隔拒喉間。
用硬餳糖搓成彈丸，吞之即下。

（《千金方》：）治服藥過劑，悶亂者。
用餳糖，食數片即安。
治胎墜不安。
用飴糖五錢，以砂仁泡湯化服。

治大人小兒頓咳不止。
用白蘿蔔搗汁一碗，飴糖五錢蒸化，乘熱緩緩呷之。
治大便乾結不通。
用飴糖捻成指頭大，用香油塗拌綠礬末，塞穀道內，即通。

<h3> - 醬</h3>
味鹹，氣寒，無毒。
李氏曰：麵醬，有大麥、小麥之屬。
豆醬，有大豆、小豆、豌豆、赤豆之屬。

南北風土俗性不同。
製造今江、浙、閩、淮皆用黃豆一斗，煮極爛，拌小麥面十五包，用竹扁鋪均，用布帛蓋好，三日發蒸，至七八日熱退，取出日下曬燥，每稱黃子十斤，入鹽七斤，井水四十斤，攪曬一月成矣。
取面上汁，濾出，名醬油。
每油十斤，加飴糖十二兩，入鍋煎百餘沸，收入淨瓷壇內，入廚中，調諸腥食甚鮮美。

取醬亦入瓷壇內封藏一月，取出，入廚充用。
<u>醬</u>　解百藥、百蟲、百獸諸毒（《別錄》），又祛時行暑熱、癘毒瘴氣之藥也（海藏）。
陶氏（隱居）曰：用醬入藥，當以黃大豆、小麥面合作者良。
善解一切飲食諸毒。

故聖人不得其醬不食，亦取其去飲食百味中之毒，可知矣。
<u>集方</u>　（《方脈正宗》：）治百藥、百蟲、百獸毒損人者。
以豆醬，水洗去汁，取豆瓣搗爛一盞，白湯調服。
再取豆瓣搗爛，傅傷損處。

治天行暑熱，瘴癘疫氣，大熱不解。
以豆醬瓣，水淘洗去鹹味，取一盞搗爛，白湯調服。
（《古今錄驗》：）治妊娠大便下血⾀用豆醬瓣，洗去鹹味，取一盞，煎湯飲。
（《千金方》：）治手損掣痛。

以豆醬汁一碗，去豆瓣，和蜜半鍾，溫熱浸手指，即愈。
治人卒中煙火毒。
用黃豆醬一塊，調溫湯一碗灌之，即蘇。
治人遭火燒，身爛垂死者。

用臭醬一兩，取水白酒一二甕，將酒頓溫，不可過熱，調醬於中，令患者浸酒中，燒極重不死。
天啟甲子，秋八月，教場火藥發，燒死藥匠數百人，內十餘人遍體赤爛未死者，襄城伯令行此方，浸活如數。
<h3> - 醋</h3>
味酸、辛，氣寒，無毒。

李氏曰：造米醋，以三伏對，用倉米一斗，淘淨，蒸飯，攤冷𨠭黃曬乾，用水淋過。
再以倉米二斗，蒸飯和勻，入甕內，以水淹過，密封，暖處三七日成矣。
造糯米醋，用糯米一斗，淘淨蒸飯，用六月六日造成小麥曲和勻，用水二斗，入甕封釀三七日成矣。
造粟米醋，用陳粟米一斗，淘淨，浸七日，蒸熟，入甕密封，日夕用竹箸攪之，七日成矣。

造小麥醋，用小麥水浸三日，蒸熟合黃，入甕，水淹七七日成矣。
造大麥醋，用大麥米一斗，水浸蒸飯，舍黃曬乾，水淋過，再以麥米一斗，蒸飯，和勻，入甕水淹封三七日成矣。
造餳醋，用餳一斤，水三升，煎化，入白曲末二兩，瓶封曬成。
已上諸醋俱可入藥。

其餘他方有糟糠諸果作醋，止堪供食啖，不可入藥。
<u>醋</u>　解熱毒，消癰腫（《別錄》），化一切魚腥水菜諸積之藥也（《日華》）。
林氏（介伯）曰：酸主收。
醋得酸味之正也，直入厥陰肝經散邪斂正。

故藏器方治產後血脹、血暈，及一切中惡邪氣卒時昏冒者。
以大炭火入熨斗內以釅米醋沃之，酸氣遍室中，血行氣通痰下，而神自清矣。
凡諸藥宜入肝者，須以醋拌炒制，應病如神。
又仲景《金匱要略》治黃汗，有黃耆白芍桂枝苦酒湯。

譚氏治風痰，有石膽散子。
俱用米醋入劑，專取其斂正氣，散一切惡水血痰之妙用也。
<u>集方</u>　（《方脈正宗》：）治毒熱煩渴不寧。
用真烏犀角，磨數分，醋湯調服。

（《方脈正宗》：）治癰疽初起。
用生附子以米醋磨稠汁，圍四畔，一日上十餘次，次日即消。
（《肘後方》：）治癰疽已成不潰。
用米醋調麻雀屎，如小豆大，敷瘡上，即穿也。

（《日華子》方：）治過食魚腥、生冷、水菜果實成積者。
以生薑搗爛，和米醋調食之，即化。
（《林氏家抄》：）治疝氣衝痛。
用青皮、小茴香各五錢，以米醋一碗，煮乾，加水二碗，煎八分，溫和服。

（仲景《金匱要略》：）治黃汗身腫發熱，汗出而渴，狀如風水，汗沽衣色，正黃如櫱汁。
用黃耆五兩，白芍藥、桂枝各三兩，米醋一升，水七升，共煎取三升，徐徐溫和作三日服。
（《外臺》方：）治白虎風毒。
用陳米醋三升，煎熱，切蔥頭一斤，入煎數沸，濾出蔥渣，以舊布蘸醋乘熱熨之。

（《外臺》方：）治霍亂，足上筋抽痛。
用米醋煎熱，以舊布蘸醋乘熱熨之。
（《外臺》方：）治一切毒蛇惡蟲物咬傷。
以米醋調胡粉敷之。

（《千金方》：）治魘死不省。
用米醋少許，以口噙，用細竹管吹入鼻中，即蘇。
（《子母秘錄》：）治胎死不下。
用黃豆一升，以米醋煮食，即落。

（《聖惠方》：）治胞衣不下，腹脹痛，多致殺人。
以米醋一碗，和熱湯一碗，嘿產婦面上，胞衣直下。
<u>續補方</u>　治鎖喉風，脹悶不通，垂死者。
用土牛膝搗汁半碗，加入真米醋半碗，用鵝毛翎尖挑少許入喉中，隨吐涎痰，連挑十餘次，吐痰碗許即通。

<h3> - 酒</h3>
味苦、甘、辛，氣大熱，有毒。
通入周身臟腑經絡諸處。
《說文》云：酒，就也。

所以就人之善惡也。
《戰國策》云：帝女儀狄造酒進之於禹。
《說文》又云：少康造酒。
然《素問》亦有酒漿則酒自黃帝始，非儀狄矣。

古方造酒，品類極多，醇醨不一，惟糯米造者，入藥乃良，又必為陳久者，醇緩無毒為佳。
觀陶氏云：大寒凝海，惟酒不冰，明其性熱，獨冠群物，製藥多用之，以藉其勢。
人飲多，則體疲神昏，言躁志亂，是其有毒故也。
《食貨志》云：酒者，天之美祿，頤養天下，享祀祈福，扶衰療疾，非酒不可。

故月令仲冬，命大酋，秫稻必齊，曲孽必時，湛□必潔，水泉必香，陶器必良，火齊必得，兼用六物，大酋監之，無有差忒。
又白孔六帖云：凡造酒以糯米為上樽，稷米為中樽，粟米為下樽。
《本草》云：葡萄、瓜、椹、杞菊、苄、芑、林檎、橘、神、李、梅、桃、杏、蔥、豉、薑、椒、羊羔、鹿胎、虎脛、熊掌，凡生物果、谷、草木之易釀者，皆可造酒入藥。
惟秫酒之清者，稱為上品。

夫祭祀必有酒，奉養必有酒，燕享必有酒，是不容一日廢也。
然甘酒有戒，灑酒有徵，沉酒有誓，彝酒有浩，先王無不致做於酒也。
寇氏曰：造酒入藥佐使，專以糯米蒸飯，清水和白麵曲，所造為正。
古人造酒不加藥味，所以氣力醇和。

今人造酒，以藥肆中剩餘雜藥末，搗細和曲為酒藥，其藥性酷烈，所以飲者多有頭痛口乾之弊。
<u>酒</u>　能升發陽氣，通行血脈，驅風雪之寒威，御暑濕之瘴氣，遍行一身之表，至極高之分之藥也（皇甫心稿）。
李氏（時珍）曰：夫酒為神仙美祿，少飲則和血行氣，壯神禦寒，消愁遣興。
痛飲則傷神耗血，損胃亡精，生痰動火，有損有益之物也。

邵堯夭詩云：美酒飲教微醉後，此得飲酒之妙，所謂醉中趣也。
若沉湎無度，醉以為嘗者，輕則致疾失體，重則敗行喪家而殞傷身命，其害可勝言哉。
此大禹所以疏儀狄，周公所以著酒浩，為世範戒也。
扁鵲謂：過飲則傷腸爛胃，潰髓蒸筋，傷神損壽。

王海藏謂：古人以小麥面造麴，以為發熱有毒。
今之醞者，又加大熱大毒之藥，增其氣味，豈不傷沖和，耗精神，涸營衛，竭天癸，而夭人壽耶？朱丹溪謂：本草止言性熱有毒，不言其能發濕中之熱，醉後振寒戰慄可見矣。
又性喜升，氣必隨之。
痰鬱於上，溺澀於下，恣飲寒涼，其熱內鬱於肺與大腸二經，其始病淺，為嘔吐，為自汗，為瘡疥，為鼻皶，為泄利，及心脾痛等病，尚可散而去之。

其久病深，為消渴，為內疽，為肺痿，為臌脹，為失明，為哮喘，為勞瘵，為癲癇，為痔漏，為諸難以名狀之病矣。
汪穎謂：人戒晨飲而不知戒夜飲，醉後就枕，熱擁傷心，夜氣收斂，酒以發之，擾亂其清明，激薄其營衛，因而致病者多矣。
又酒後食芥蒜及諸辣物，緩人筋骨，昏人頭目，醉臥當風成癜風，醉浴冷水成痛痹。
好飲之人多酒而得病者，用藥宜寒，酒生濕熱故也。

不飲之人，強飲而傷脾者，用藥宜溫，溫則酒氣行也。
<h3> - 燒酒</h3>
味甘、辣，氣大熱，有毒。
李氏曰：燒酒，非古法也。

自元時始造之，用濃酒和糟入甑蒸，上用鍋底受氣，下用器具承接，滴取氣露。
凡酸壞之酒，皆可蒸燒。
近時以糯米，或粳米，或黍，或秫，或大麥，蒸熟和曲釀甕中，七日，以甑蒸取，其清如水，味極濃烈。
蓋酒露也。

汪氏曰：暹邏國，以燒酒復燒二次，入珍寶異香，其壇以檀香十數斤，燒煙薰令如漆，然後入酒，以蠟封，埋土中二三年，絕去燒氣，取出用之。
曾有人攜至中國，有積病者，飲一二杯，即愈。
且能殺蟲。
予親見二人飲此酒打下活蟲，長二寸許，謂之魚蠱云。

如過飲致昏悶不醒，以濃茶或綠豆湯灌之，即解。
<u>燒酒</u>　消冷氣，化寒積，開鬱結，通噎膈，止久瘧，療陰毒腹痛欲死，逐瘟闢瘴，洗赤目腫痛之藥也（時珍）。
<h2><span class="orange">卷之十五</span></h2>
<h2><span class="brown">果部　果類</span></h2>
<h3> - 杏仁</h3>
味甘、苦，氣溫，性利有小毒。
氣薄味厚，濁而沉墜，降也，陰也。
入手太陰經。

李氏曰：諸杏葉皆圓，而端有尖，二、三月開淡紅色花，妖饒豔麗，比桃花尤可愛也。
故騷人詠物，與梅並言，則曰梅、杏，蓋取其葉之似也；與桃並言，則曰桃、杏，蓋取其花之近也。
有葉多者，黃花者，千瓣者，單瓣者。
結實實甘而沙，曰沙杏；黃而酢，曰梅杏，青而黃，曰奈杏。

金杏大如梨，黃如橘，《西京雜記》載；蓬萊杏五色。
又按王楨《農書》云：北方有肉杏，赤大而扁，曰金剛拳。
有曰杏熟時，色青白。
入藥宜山杏，收取仁用。

修治：以沸湯浸，去皮尖用。
凡杏、桃、梅諸花皆五出，若六出，必雙仁，有毒不可食。
<u>杏仁</u>　溫肺順氣，潤燥化痰之藥也（《日華子》）。
張氏（侍峰稿）曰：杏為心果，仁為肺之用藥也，氣溫而潤，散寒結壅閉成疾。

蓋肺主氣，若肺氣不利，而咳逆喘急；肺受風寒，而咳嗽有痰；肺氣鬱逆而大腸燥結，是皆氣滯於肺之證也，用此有理氣順肺，開結潤燥之功焉，然甘苦而溫，又善能解肌，開達腠理，故仲景麻黃湯用之，亦取其通皮毛，有發散之效也。
繆氏（仲淳）曰：此藥性溫，散肺經風寒滯氣殊效，第陰虛咳嗽，肺家有虛熱熱痰者，忌之。
前賢東垣老人曰：杏仁下喘，治氣。
桃仁療狂，治血。

杏仁、桃仁俱治大腸燥結，如晝則便難，氣病也，宜杏仁、陳皮；夜則便難，血病也，宜桃仁、陳皮。
肺與大腸為表裡，賁門主往來，魄門主收閉，俱為氣之通道，故並用陳皮佐之耳。
又左慈杏金丹，用杏仁，水浸去皮，曬乾，每日五更，細嚼七粒，能潤臟腑，去塵渣，驅風明目，治肝腎風燥。
夫杏仁性熱降氣，亦非久服之藥，此特咀嚼得法，吞納津液，以消積穢耳。

<u>集方</u>　（《方脈正宗》：）治肺氣不利，或受風寒，或有痰滯，郁逆不通，以致咳嗽喘急。
用杏仁（湯泡去皮）一兩，桑皮一兩，陳皮五錢，甘草二錢五分，分作五劑，每劑加生薑一片，煎服。
（仲景：）治冬月傷寒，太陽經分頭痛，發熱，身疼腰痛，骨節疼痛，惡風無汗而喘者，宜麻黃湯。
用杏仁三十粒，去皮，麻黃一兩（去節），桂枝八錢，甘草三錢，以水三升，先煮麻黃減半，去浮沫，納諸藥煮取半升，溫和服，覆臥取汗。

（《方脈正宗》：）治久病大腸燥結不利。
用杏仁八兩，桃仁六兩，俱用湯泡去皮，蔞仁十兩，去殼淨，三味總搗如泥，川貝母八兩，陳膽星四兩（經三制者，同貝母研極細，拌入杏、桃、蔞三仁內），神麯四兩研末，打糊為丸梧子大，每早服三錢，淡薑湯下。
<u>續補集方</u>　（《千金方》：）治風虛頭痛如破。
用杏仁八兩，去皮研末，水一斗，研濾汁，煎如腐狀，取和粥食，食完數日後，大汗出，諸風漸減，永不再發，慎風冷、豬、雞、魚、面及一切發氣食物。

（《聖濟總錄》：）治目上生翳並努肉，或癢，或痛，漸覆瞳人。
用杏仁二錢，去皮，真鉛粉五分，研勻，用水調稠，不時點之。
巴旦、杏仁，詳載《食物本草》。
<h3> - 桃仁</h3>

味苦，微甘，氣溫，無毒。
氣薄味厚沉而降，陰中之陽。
入手足厥陰經血分。
李氏曰：桃品甚多，華豔稱最，不培而春，且早結實。

世遂以凡品目之，然有黃色者，絳色者，垂絲者，龍鱗者，餅子者，牡丹者，亦凡中之異卉矣。
若漢上林苑之細桃，紫紋桃，金城桃，霜桃，嘗山巨核桃，凌霜花灼，後暑實簀，是又仙凡迥別，不可得也。
又《桃譜》云：其花有紅紫、黃白、千葉單葉之殊，其實有紅桃、碧桃、湘桃、白桃、烏桃、金桃、銀桃、胭脂桃，皆以色名者也；有綿桃、御桃、方桃、匾桃、偏核桃，皆以形名者也；有五月早桃、十月冬桃、秋桃、霜桃，皆以時名者也。
又汴中有油桃，小於眾桃，光如塗油，太原有金桃，色深黃，洛中有崑崙桃，肉紅紫色，又有餅子桃狀，如香餅子，其味皆甘，並可供食用。

惟山中毛桃，即《爾雅》所謂裭桃者，小而多毛，其仁充滿多脂，可入藥用。
修治：以滾湯泡去皮，曬乾用。
<u>桃仁</u>　行血活血之藥也（《日華子》）。
李氏（瀕湖）曰：桃性早花，易植而子繁，長於發生，善行善逐，其仁多油，而直行血分，故前古主瘀血，血閉，血結，血聚積滯不行，或產婦惡露留難，心腹脹痛，或跌撲傷損，心腹瘀滯，或傷寒太陽隨經瘀熱在裡，血蓄成狂，或風暑不調，飲食停結，寒熱為瘧，或婦人經行未盡，偶感寒熱邪氣，熱入血室，譫語見鬼，皆從足厥陰肝經受病。

肝為藏血之臟，此藥苦能泄滯血，辛能散結血，甘溫能通行一身血絡，凡一切血敗、血阻為病，專主之也。
又桃為金木之精，故又能鎮闢不祥，祛除邪魅惡氣。
繆氏（仲淳）曰：此劑性善破血，凡血結、血秘、血瘀、血燥、留血、畜血、血痛、血瘕等證，用此立通。
第散而不收，利而無補，如過用之，及用之不得其當，能使血行不止，損壞真陰，為害非細。

故凡經閉不通，由於血枯，而不由於血滯者；產後腹痛由於血虛，而不由於留血結塊者；大便不通，由於津液不足，而不由於血燥血閉結者並忌用之。
盧子由先生曰：世但知主留者行，不知主行者留，非留行，安能好色有子，非行留，安能去瘀逐閉。
然則色之不好，子之無有，亦即瘀閉之為咎乎？
又云，欲盡物性，先察物情，如杏為心果，心主脈，杏有脈絡，專精幹脈矣。

桃為肺果，肺主毛，桃有膚毛，專精於毛矣。
顧精之所專，即情之所鍾，情之所鍾，即性之所生，人苦不知性耳。
沈孔庭先生曰：杏為心果，而又主肺氣之咳逆，是心藥而主肺用也。
桃為肺果，而又主血脈之瘀閉，是氣藥而主血用也。

宋人龐安常，嘗以二藥相兼用，有理也。
<u>集方</u>　（《方脈正宗》：）治產後惡露留難，心腹脹痛，或嘔逆發熱者。
用桃仁二錢，搗如泥，當歸、乾薑、川芎、玄胡索（醋炒）各一錢五分，麻黃、細辛各一錢，水煎服。
（《楊氏保命集》：）治跌撲傷損，心腹瘀滯。

用桃仁二錢，搗如泥，當歸尾、紅花、蘇木、大黃各一錢五分，白附子一錢，水煎服。
（仲景方：）治傷寒太陽隨經瘀熱在裡，血畜成狂，以抵當湯。
用桃核仁去皮三十個，水蛭（炒）、蜚虻（去翅足炒）各二十個，大黃一兩（酒洗）。
水二升，煮取一升，去渣，溫服。

（仲景方：）治太陽外邪已解，熱結膀胱，其人如狂，血自下，下者愈，以桃仁承氣湯。
用桃核仁十四個，搗如泥，桂枝、芒硝各五錢，甘草三錢，大黃六錢，水二升，煮取一升，去渣，熱服，得利下，止後服。
治風暑不調，飲食停結，寒熱如瘧，日久不愈，內有畜血，以桃術湯。
用桃仁三錢，搗如泥，柴胡、半夏、檳榔、鱉甲、乾薑各二錢，白朮四錢，水煎服。

（《產寶》方：）治婦人經行未盡，或經將行，而偶感寒熱邪氣，熱入血室，譫語見鬼，以柴胡湯。
用桃仁五錢，搗如泥，柴胡三錢，半夏、黃芩各二錢，牡丹皮、紅花、當歸各一錢八分，水煎服。
<u>續補集方</u>　（《外臺秘要》：）治偏風不遂及癖疾，因瘀血者。
用桃核仁千七百枚，去皮尖及雙仁，以好酒一斗五升，浸二十一日，取出曬乾，杵細，神麯打糊，作丸梧子大，每服五十丸，以原酒吞下。

治瘧疾寒熱。
用桃核仁百枚，湯泡去皮，研如泥，入黃丹三錢，米糊和丸，如龍眼核大，每服一丸，白湯送下。
（《外臺秘要》：）治無病人，骨蒸夜熱。
用桃核仁三十枚，去皮及雙仁，杵為膏，平旦白湯調，頓服之，間日一服，半月愈。

（《肘後方》：）治屍疰鬼疰，乃五屍之一，其病變動，有數十種，大略使人寒熱，淋瀝，沉沉默默，不知所苦，累年積月，漸至於死，死後復傳他人。
急以桃核仁五十枚，連皮研如泥，煮水一升，取五合，服之取吐，如吐不盡，三四日後再服。
（《肘後方》：）治傳屍鬼疰，痃癖咳嗽，血氣不通，日漸消瘦。
用桃核仁一百粒，連皮研如泥，煮水二升，取一升，去渣，入白米三合，煮粥飲之。

治人多魘寐。
用桃核仁二十一個，去皮研如泥，以白湯調服。
治卒然心胃痛。
用桃核仁七個，去皮研爛，白湯調服。

（《濟生家寶》：）治風蟲牙痛。
用桃核仁針刺，燈上燒煙出，吹滅，乘熱安痛牙齒上，咬定，不過五六次愈。
<h3> - 桃毛</h3>
味辛，氣平，無毒。

入手足厥陰經。
（此係毛桃實上毛也。）
<u>桃毛</u>　破婦人血閉、血瘕（《產寶》），積聚寒熱之藥也（《別錄》）。
<h3> - 桃梟</h3>

味苦，氣平，有小毒，入手足厥陰經。
（此係桃實在樹幹枯，經久不落。）
<u>桃梟</u>　破婦人血閉血瘕（《產寶》），心腹血痛之藥也（《日華》）。
<h3> - 桃葉</h3>

味苦，氣平，無毒。
<u>桃葉</u>　破婦人血閉血瘕（《產寶》），定小兒客忤寒熱，驚邪鬼氣（《日華》），去風殺蟲之藥也（《別錄》）。
<h3> - 桃膠</h3>
味苦，氣平，無毒。

（桃樹茂盛時以刀劃開樹皮，久則膠溢出，收採以熱湯洗過用。
<u>桃膠</u>　破婦人血閉血瘕（《產寶》），產後下痢赤白（時珍），療男子石淋溺澀之藥也（蘇氏）。
<h3> - 桃花</h3>
味苦，氣平，無毒。

入手少陰，足厥陰經。
桃花，破婦人血閉血瘕（《產寶》），血風癲狂之藥也。
李時珍曰：按蘇氏云，一婦因喪夫悲哀，後遂發狂奔走，閉之室中，夜破窗根，登桃樹上，食桃花幾盡，及旦遂愈。
此亦屬驚怒傷肝，痰夾瘀血，遂致發狂，偶得桃花，利痰飲，散滯血之力，與張仲景治熱證，以致畜血發狂用桃仁承氣湯之意相同。

<h3> - 大棗</h3>
味甘，氣溫，無毒。
氣味俱厚，可升可降，陽也。
入手少陰、太陰經。

陶氏曰：世傳河東猗氏縣大棗特異。
令青州出者，形大而核細，多膏甚甜，郁州玄市者，亦佳，少不及耳；江東臨沂金城棗，形大而虛，但少膏脂。
蘇氏曰：今近北州郡，皆出棗，惟青州者特佳，木心絳赤，枝間有刺，四月生小葉尖澤，五月開花，色青白，作蘭香氣，七、八月果熟，南北皆有，不及青州肉厚多脂。
種類甚多，如御棗、水菱棗味雖美，不堪入藥。

按《齊民要術》云：凡棗全赤時日日撼而收曝則紅皺，若半赤收者，肉未充滿，干即色黃，味亦不佳也。
《食經》作干棗法，須用淨地，鋪菰□之類，取棗日曝夜露，擇去胖爛，曝乾收之。
切而曝乾者，為棗脯。
煮熟榨出者，為棗膏，蒸熟者為膠棗，加以糖蜜拌蒸，味更甜。

搗棗膠曝乾者，為棗油，其法取紅軟於棗，入釜以水僅淹平，煮百餘沸漉出，砂盆研細，淨布絞取汁，塗磁盤上，曝乾其形如油，以匙刮為膏，收之，每以一匙，調滾湯一鍾，酸甜味如美漿，用和麥面糯粉蒸食，止飢渴，益脾胃也。
盧諶祭法云：春祀用棗油即此。
<u>大棗</u>　補中益氣，壯心神，助脾胃，養肝血，保肺氣，調營衛，生津液之藥也（東垣）。
沈氏（孔庭）曰：此藥得天地衝和之氣，甘潤膏凝，善補陰陽、氣血、津液、脈絡、筋俞、骨髓，一切虛損無不宜之。

如龍潭方：治驚悸怔忡，健忘恍惚，志意昏迷，精神不守，或中氣不和，飲食無味，四體懶重，肌肉羸瘦，此屬心脾二臟元神虧損之證，必用大棗治之。
如仲景治奔豚，有奔豚湯；水飲脅痛，有十棗湯，傷寒衛受風邪，自汗惡風，有桂枝湯，俱用大棗為君，益土氣而制水，和營衛而去風邪也，配合生薑，主發脾胃升達之氣，佐用陳皮，調暢中脘虛滯之痰，雖能補脾益氣，然而味過於甘，如中滿者，齒痛者，痰火者，胃疼氣閉者，小兒熱疳腹大者，蛔結腹痛及一切諸蟲為病者，咸忌之。
王紹隆先生曰：味甘，氣溫而性平，中不足者，以溫充之，形不足者，以甘輔之，後天生氣，藉此盈溢於內外矣。
<u>集方</u>　（《方脈正宗》：）治心神虛怯。

用大棗三十枚（帶核槌碎），遠志、酸棗仁、茯神、白朮、人參各二錢，水四碗，煎二碗，服。
治脾胃虛弱。
用大棗二十枚（帶核槌碎），生薑十片，人參、白朮、茯苓、陳皮、半夏各一錢五分，甘草六分，水三碗，煎一碗，服。
洽肝虛血少。

用大棗三十枚（帶核槌碎），當歸、白芍藥、懷熟地各三錢，川芎一錢，枸杞子五錢，麥門冬三錢，石斛一錢五分，鱉甲三片（湯泡淨），水四碗，煎二碗，溫和服。
治肺氣虛耗。
用大棗二十枚（帶核槌碎），人參、黃耆、麥門冬各二錢，北五味子五分。
（濟生歸脾湯：）治驚悸怔忡，健忘恍惚，志意昏迷，精神不守。

用大棗十枚（帶核槌碎），人參、茯苓、白朮、當歸身、遠志肉、黃耆、酸棗仁（炒），各二錢五分，木香、甘草各五分，龍眼肉七個（去殼核），水煎服。
一方加製半夏一錢二分。
（《局方》調中湯：）治中氣不和，食飲無味，四體懶重，肌肉羸瘦。
用大棗二十枚（帶核槌碎），白朮三錢（土拌炒），當歸、茯苓、半夏各二錢，陳皮、麥芽、穀芽、人參、白芍藥各一錢五分，厚朴、陳皮各八分，水煎服。

（《金匱要略》：）治小腹奔豚氣，上衝胸腹痛，往來寒熱。
用大棗十二枚（帶核槌碎），甘草、當歸、川芎、葛根、黃芩、白芍藥、吳茱萸各二錢，半夏、生薑各五錢，甘李根白皮一合，共十一味，以水二升，煮取五合，溫和服，渣再煎。
（仲景方：）治傷寒表解，里未和，心下痞鞕而滿，脅下痛，乾嘔，短氣。
用大棗十二枚（帶核槌碎），芫花（炒）、甘遂、大戟三味各二錢，俱搗細，以水一升二合，先煮大棗取八合，取出棗，入三味末子，煮百餘沸，強實人全服，羸弱人半服，得快下後，宜稀米湯飲之。

（仲景方：）治太陽病，頭痛發熱，汗出惡風，鼻鳴乾嘔者。
宜桂枝湯，用大棗十二枚（帶核槌碎），桂枝、白芍藥各一兩，甘草二錢五分，生薑一兩，上五味，以水三升，微火煮至一升，徐徐服。
門人羅一經曰：方書用大棗入藥者眾，今特舉歸脾、調中、奔豚、桂枝四湯者，引前人立方用大棗，明其培土製水，去風木之意。
經讀《本草神衣經》云：大棗，安中和百藥，則藥藥皆可入用，又不獨歸脾等四湯已也。

<u>續補集方</u>　（《直指方》：）治小腸氣痛。
用大棗一枚（去核），以斑毛一個，納入棗內，濕紙包煨熟，去斑毛，以棗食之，以肉桂、篳澄茄各二錢，煎湯下。
（《千金方》：）治妊娠腹痛。
用大紅棗十四枚，燒焦為細末，白湯調下。

（眼科方：）治風沿爛眼。
用大黑棗二十個去核，明礬末五分，和棗肉搗成膏，濕紙包，火內煨二刻，取出去紙，水二碗，將棗膏煎湯，去渣將湯洗眼。
（《直指方》：）治卒急心胃痛。
用大棗二個、烏梅一個（俱去核），杏仁七粒（去皮），共搗如泥，白湯調服。

<h3> - 梨</h3>
味甘、酸，氣寒，無毒。
陰也，沉也，降也。
李氏曰：梨樹高二三丈，尖葉，光膩有細齒，二月開白花，如雪，六出，上巳日，無風，則結實必佳，故古語云，上已有風梨有蠹，中秋無月蚌無胎。

梨核，每顆有十餘子，種之惟一二子生梨，余皆生杜，亦一異也。
杜即棠梨也。
梨品甚多，必須棠梨，桑樹接過，則結子佳。
梨有青、黃、紅三色，有雪梨、綿梨、消梨三種為上品，可以治病。

第一雪梨出蘇州並嘉興，其他青皮、早谷、半斤、沙糜諸梨，皆粗澀不堪，止可蒸煮，及切烘為脯。
一種醋梨極酸，換水煮熟，則甜美可食。
昔人言梨，皆以常山、真定、山陽、鉅野、梁國、難陽、齊國、臨淄、鉅鹿、弘農、京兆、鄴都、洛陽諸處，然好梨多產北土，南方惟宣城者為勝。
凡存梨，北人於樹上包裹，過冬乃摘尤妙。

司馬遷《史記》云：淮北榮南、河濟之間千株梨，其家與千戶侯等也。
又真定御梨大如拳，甘如蜜，脆嫩如鮮菱，食之可以解煩釋渴。
又《三秦記》云：漢武帝上苑含消梨，大如五升器，墜地則破，須以囊承取之，此又梨之奇品也。
入藥惟以雪梨、綿梨、消梨可用，余色梨則亦不能治病也。

<h3> - 雪梨</h3>
潤肺涼心，消痰降火之藥也（時珍）。
《開寶》方治積熱中風不語，解傷寒裡熱枯燥，煩喘不寧，雜證熱結，二便不利，搗汁飲之，立驗。
如中酒病及丹石煙火、煤火，並一切熱藥作患者，啖之立解，此果中之甘露子，藥中之聖醍醐也。

李氏曰：《別錄》著梨止言其害，不言其功，蓋古人（醫書有執法偏拗者大都如此）論病，多主風寒，用藥皆是桂附故爾。
今人痰病、火病十居六七，梨能潤肺涼心，消痰降火，大有解熱毒之功，滋益於人，豈淺小哉！陶隱居棄之，竟不入藥，此賢哲之一失也。
朱氏（東生）曰：梨者，利也，其性下行流利也，如產婦、金瘡、痢疾人，切不可食，食之多致危殆，如胃寒、腸滑不實者，肺冷寒痰作嗽者，腹中有久病、冷積氣塊者，小兒痘後患吐瀉者，法咸忌之。
<u>集方</u>　（《普濟方》：）治心肺鬱熱，消渴飲水。

用雪梨五十枚搗汁，慢火熬成膏，以煉白蜜減半收之，貯瓶中，不時以熱湯調服十餘茶匙。
（《方脈正宗》：）治內熱卒中不語。
以雪梨汁半盞，和薑汁半盞，調灌。
（《食性本草》：）治火鬱咳嗽。

用雪梨生啖，一二個即止，又不可多食。
（《聖濟總錄》：）治反胃吐食，藥物不下。
用大雪梨，以囫圇丁香七粒，刺入梨內，濕紙包四五重，火內煨熟，去丁香，只食梨。
（《方脈正宗》：）治小兒內熱痰壅，喉間吐不出，或因驚熱生痰，或因風熱生痰。

取雪梨汁，時時與之，或加牛黃數釐更妙。
治食梨過傷。
以梨葉煎汁，飲即解。
（玄霜雪梨膏：）治咯血、吐血、咳血、嗽血及勞心動火，勞嗽吐痰，久不愈者。

此膏生津止渴，化痰止嗽，清血潤燥。
用甜雪梨六十個，去心，味酸者勿用，白蘿蔔五斤，百合、茅根、嫩藕、鮮生地黃各二斤，鮮枇杷葉二百片（刷去毛），白果肉一百個，共八味，俱入石臼內搗爛，取汁，重濾去渣，將清汁入鍋內，慢火煎煉，將稠，十減去七，再入砂鍋慢火熬，十減去九，入煉過白蜜十二兩，飴糖四兩，再慢熬如稀糊，則成膏矣。
每日不拘挑數茶匙，米湯調服。
<h3> - 木瓜</h3>

味酸，氣溫，無毒。
氣薄味厚，降多幹升，陽中陰也。
入足太陰，陽明，兼入足厥陰經。
蘇氏曰：木瓜處處有之。

寇氏曰：西洛者，其味甘酸而美，最有功效，宣城者亦佳，味稍淡耳。
陶氏曰：今山陰蘭亭尤多。
李氏曰：此果可種，可接，可就，亦可枝壓，木類之易生者。
陳氏曰：其枝狀如奈，花作房，生子形似栝蔞，火幹甚香，其村極堅。

《廣志》云：枝一尺有百餘節，葉厚而光，春末開花，深紅色，入夏綴實，如小瓜而有鼻，乃花脫處，如臍蒂也。
色黃赤，皮薄如著脂粉，味甘酸不澀，實中之子，向里，頭銳而面方者，木瓜也；形圓而小，味不酸澀者，木桃也；大於木桃，似木瓜而無鼻，蒂粗，味苦澀者，木李，亦曰木梨，即□□，及和圓子也；一種顆小微長，味極澀者，曰蔓子；一種實中之子，如大麻，味絕苦澀者，名木伏子，餌之令人目赤筋痛，不可不辨。
蘇氏曰：宣城人種蒔尤謹，始成實時，剪鏃紙花，黏貼其上，霜後摘取，花紋如生，以充上貢，因有花木瓜之稱焉。
修治：以鐵刀削去硬皮並子，切片曬乾用，李氏曰：按大明會典，宣城歲貢烏黑蟲蛀木瓜，入御藥局，或取陳久無木氣耳。

一說木瓜燒灰，散池中，可以毒魚。
<u>木瓜</u>　柔筋脈，健腰膝（《別錄》），斂腎氣，止滑泄之藥也（《日華》）。
寇氏（宗奭）曰：木瓜味雖酸澀，得木氣之正，故酸能平木，而有柔養筋脈健腰膝也，又酸能斂氣，而有收攝津液，除消渴而止滑泄也，所以滑氏（伯仁）方，治霍亂轉筋，及濕痹腳氣，此木鬱而筋為病也，腰腎虛弱，羸怯無力，此精衰而筋脈失所養也。
觀乎濟陰湯，用之以斂腎；羌活散，用之以逐痹；香薷飲，用之以解暑而止渴止瀉；檳蘇散，用之以洽腳氣攻衝，而散腫結，活步履也。

此藥平木養金和土濟水，故薛氏（新甫）方，治夏月氣虛內熱，喘喝氣短，嘔吐作瀉，筋骨攣痛等證，以木瓜、白朮各一兩，人參三錢煎湯，代茶飲之。
繆仲淳先生曰：木瓜味酸氣溫，得春生之氣，稟曲直之化，為脾胃肝三經之體用藥也，通行互斂，有並行不悖之功，故主諸痹腳氣，濕傷於下者，取效甚捷。
<u>集方</u>　（以下八方俱出《方脈正宗》：）治血氣兩虛，筋脈不柔，轉動以致腰膝堅強作痛。
用木瓜五兩，當歸、白朮各三兩，川芎二兩，紅花一兩，甘草五錢，大棗三十個（帶核槌碎），分作十劑，水煎服。

治腎氣虛散，不時溏泄。
用木瓜十兩，杜仲八兩，茯苓五兩，補骨脂三兩，吳茱萸二兩（湯泡過），北五味子一兩，分作十劑，水煎服。
治腎氣虛乏，精元不固。
用木瓜五兩，大懷熟地六兩（酒煮），北五味子一兩二錢，酸棗仁二兩（炒），菟絲子二兩四錢，白芍藥（醋炒）、杜仲（鹽水炒）各三兩，黃柏（酒炒）一兩，分作十劑，水煎服，名濟陰湯。

治風寒濕三氣合而為痹，筋骨疼痛，四肢不舉。
用木瓜三兩，羌活、防風、漢防己、酸棗仁、川芎各二兩，附子（童便制過）一兩，天麻、牛膝、茯苓、白朮、薏仁各三兩，共為細末，每服三錢早晚白湯調服，名羌活散子。
治感冒時行暑熱，口乾作瀉，四肢無力。
用木瓜三兩，藊豆、陳皮、厚朴各一兩五錢，甘草一兩，香薷四兩，加生薑、黑棗各一兩，水三十大碗，煎減半，取出，井中頓冷服，名香薷飲。

治腳氣攻衝，頭痛發熱，嘔逆遍身，筋骨作痛。
用木瓜十兩，檳榔四兩，真紫蘇葉三兩，牛膝二兩，木通一兩，小茴香八錢，分作四劑，水煎服，名檳蘇散。
治暑月寒熱不調，霍亂轉筋吐瀉。
用木瓜五錢，砂仁一錢，杏仁、半夏、茯苓、白扁豆、厚朴、藿香各一錢五分，香薷四錢，甘草五分，生薑二片，水煎，冷服，名六和湯，治傷暑霍亂之兼有寒食者。

又方用木瓜六錢，香薷五錢，甘草四錢，黃芩三錢，黃連二錢，滑石一錢五分，白水煎，冷服，名香薷芩連湯，治傷暑霍亂之有中熱者。
<u>續補集方</u>　（以下四方俱出王三陽《得心集》：）治陰寒吐瀉轉筋。
用木瓜一兩，白朮（土炒）五錢，乾薑（四錢），人參三錢，附子（童便制）二錢，肉桂一錢，水煎，冷服。
治絞腸痧瘴，腹痛轉筋。

用木瓜五錢，蕎麥二兩，滑石四錢，生明礬一錢，蔥頭十根，水煎，冷服。
以鐵針刺足三里出血，或手十指甲邊刺，血出愈。
治血虛轉筋。
用木瓜一兩，當歸、葳蕤、牛膝、白芍藥、牡丹皮各四錢，川芎二錢，甘草一錢。

水煎服。
治濕熱轉筋。
用木瓜一兩，薏苡仁、白朮、茯苓、五加皮、石斛、萆薢、黃柏、蒼朮各五錢。
水煎服。

（《千金方》：）治小兒洞痢。
用木瓜一兩，煎汁飲之。
（《聖惠方》：）治發稿不澤。
用木瓜浸油梳頭。

（《聖惠方》：）治翻花痔瘡。
用木瓜為細末，以鱔魚身上涎，調塗之，以紙護住。
倪朱漠曰：木瓜，養筋藥也，腳氣病方中多用此。
腳病多屬筋也，推而論之如筋病，若頭項、若臂膊、若腰膝，遍體之病，屬筋者，咸需之。

又不專主腳氣也。
故前古本草藥性，俱稱統治筋骨痿痹，攣掣作痛，可知不專主在腳也。
<h3> - 山楂</h3>
味酸甘，微苦，氣溫，無毒。

沉也，降也。
入足陽明，太陰二經。
陳氏曰：山楂出南山高原，所在亦有，樹高數尺，古拙可愛，枝有叢刺，葉有五尖，三月開花，五出，碎小色白，綴實似林檎而小，有黃赤二種，霜後乃熟，核似牽牛子，色褐而堅，一種實大而赤，甘酸可口，名曰棠毯，唯供食料。
修治：曬乾用，或用水潤濕去核焙燥用。

<u>山楂</u>　疏脾氣，消瘀血，化食積之藥也。
方氏（龍潭）曰：此藥味酸甘而體質鬆利，氣溫平而性專宣達，故唐本草主化宿滯，一切食積，為痞滿，為癥瘕，為下痢，加平胃散中，奏效甚捷。
而廖氏方，又能消瘀血結血，婦人產後一切聚血，如兒枕作塊，固結不行，或惡露已行旋止未盡，腹脹痛者，煎汁和沙糖服，即時化結行瘀，立見安定。
然性雖化堅逐滯，而味兼甘酸，又能健運胃氣去陳生新，非若檳青枳樸，苦利剝削，專一破氣消克，有倒脾胃生髮之氣也。

如蔡氏（心吾）方：用山楂去核取肉，大麥肉、白秫米各一斤微炒，研為粉。
每早用一兩，入白糖少許，滾湯調食。
大能開胃健脾，化痰進食，通利二便，於老人小兒更有益焉。
<u>集方</u>　（方三則出《方脈正宗》：）治產後兒枕塊痛及惡露不行。

用山楂五錢，益母草三錢，當歸、澤蘭葉、三稜、川芎各一錢五分，炮薑、玄胡索、五靈脂、牛膝、陳皮各一錢，水煎服。
治男子、婦人、小兒一切諸滯腹痛。
以山楂一味，煎湯飲。
治疝瘕偏墜作痛。

用山楂、小茴香各一兩，為末，每早用三錢，白湯調服。
<h3> - 柿</h3>
味甘、澀，氣寒，無毒。
沉也，降也。

入手太陰，陽明經。
蘇氏曰：柿子，南北皆有之。
李氏曰：樹極高大，亦有小株者。
接則易茂，本生者果稀。

味澀，唯堪造漆，葉圓光澤，花小，黃白色，五月綴實，八月果熟，生時青綠，熟則丹紅，種類亦多。
唯紅柿所在皆有，黃柿出汴雒；朱柿出華山；珍□柿，色青可生啖；著蓋柿，蒂下別有一重，如覆瓶之蓋。
盧氏曰：更有鹿心、牛奶、雞卵、猴棗、蒸餅、鏡面、丁香、福孫、多寶、團花，及白柿、烏柿、□柿、莊柿、碧柿、火柿、水柿之別。
其蒂有方有圓，有薄有厚，有覆有仰。

其核有正有側，有圓有匾，有長有短，有軟有堅，有本尖，有末銳，有有稜，有無稜，有有核，有無核，核少者佳，無核者食之至美而益人者也。
初採頗澀，或灰、或米、或溫水養旬日，澀味去，甘滑可口矣。
或置木瓜、酥梨、橘葉於中，更易熟而臭香。
唯水浸可以久藏，謂之醂柿。

乘半熟去皮，先熏後暴，或懸有風處，俟干納器中，久之遍體生霜，均名柿餅。
更有柿片、柿心、柿錘，此造制隨人力，而賦形耳。
《事類合壁》云：柿，朱果也，大者如楪，八稜稍匾，其次如拳、如卵、如心，一種小而如折二錢者，謂之猴棗，其根甚固，謂之柿盤。
世傳柿有七德：一多壽，二多陰，三無鳥窠，四無蟲蠹，五霜葉可玩，六嘉賓，七落葉肥滑可以臨書也。

<h3> - 柿餅</h3>
潤心肺，養血臟之藥也。
陳氏（羽陵）曰：此果味甘如蜜，質潤如酥，肉凝如膏，裂之有脂膜脈絡，味本酸澀而化甘，乃脾肺之用藥也。
故孟氏（詵）方：和胃健脾。

治火炎土燥，血澀便難，產婦無乳。
蒸熟和飯嚼，喂兒能充乳食，且善長養。
又《日華》方：潤肺補心。
治吐血、咯血、嗽血、咳血及小便淋血、腸風瀉血、痔熱流血等證，大能益氣涼血，化痰寧嗽，止渴生津。

大人虛勞，宜煎膏食之。
入兒科方，可代乳術；入虛勞方，可代夫麥二門冬、生熟兩地黃也。
但味甘性潤，而多滯氣，如胃冷有寒痰者，脾冷嘗溏泄者，肺寒多冷嗽者，俱忌用之。
同蟹食令人腹痛泄瀉，同酒食令人易醉。

盧不遠先生曰：厚肉多絡，具經脈之形，味甘性滑，有養竅之利，晚熟稟秋金之化。
又云：蒂有主義、吸義、降義、轉輸義、順行義，故可對待逆上之氣，呼出不能自主，亦非專主於降，力能專主於不逆也。
<u>集方</u>　（黃隺崗方：）治內熱血燥，大便嘗艱。
用柿餅不時煮食。

（陳子開方：）治吐血、咯血、嗽血、咳血及小便淋血、腸風瀉血，痔熱流血等證。
用柿餅一斤青州出者（去蒂核），枇杷葉（刷去毛）、白果肉（去衣）、懷熟地各四兩，生薑皮一兩（炒焦黑），百部五兩，天門冬、麥門冬（俱去心）各六兩，用水五十碗，熬至十碗，濾出渣，再如法煎共三次，取汁共三十碗，總和一處，入砂鍋內，慢火熬至五碗，加煉蜜六兩，收貯淨瓷瓶內。
每早午晚各服十餘茶匙，白湯調服。
（陳子開方：）治腸風瀉血。

用柿餅一廳（切碎），生薑（切片）六兩，同炒焦黑，研為末，飴糖為丸梧子大。
每早服五錢，米湯下。
（《食療》：）治小兒秋痢。
用柿餅和白粳米煮粥食。

（《普濟方》：）解桐油毒，以柿餅食之。
<h3> - 柿蒂</h3>
味苦澀，氣溫，無毒。
入手太陰肺經。

盧子由先生曰：柿本澀而熟則甘，蒂則仍含本有之澀而不遷。
澀者，酸收之甚耳，宜入太陰經。
如肺所生病，為煩心、胸滿、上氣咳逆，其不足，則病啘噦諸氣。
寒則為丁香使，熱則為黃連使，兩得其用矣。

沈則施先生曰：按丹溪翁謂人之陰氣，依胃為養，土傷則木挾相火直衝清道而作咳逆，宜竹茹黃連柿蒂湯主之，此言熱呃也。
《濟生》論謂陽竭於下，孤陰獨存，陰氣亦將旋脫，故逆上而作呃。
宜丁附人參柿蒂湯主之，此言寒呃也。
又按《準繩》，論呃逆之證，有傷寒吐下後，久病、產後陰血大虧，陽氣暴逆，自下逆上而作呃者，非大溫中補中之劑，不能治。

又有平人，飲食痰氣抑遏，而氣自臍下，衝脈直上咽膈，而作呃忒蹇逆之聲。
用平胃二陳湯加柿蒂數枚煎服，亦可止也。
觀於柿蒂之苦澀，但可以散逆氣，而因寒、因熱、因虛、因滯者，則佐以丁、薑、茹、連、參、朮、平胃、二陳輩。
在司業者，當仔細斟酌，毋輕視也。

<h3> - 柿霜</h3>
味甘、微澀，氣平，無毒。
入手少陰、太陰經。
李氏曰：取乾柿生霜者，其法用大柿去皮捻扁，日曝夜露至於，內瓷器中，待生白霜，入舌上見津唾自化，無滓者佳。

<u>柿霜</u>　清上焦虛火之藥也。
李氏（朱震宇抄）方，主心肺鬱熱，燥熱肺癰，肺瘻、吐血、咳血諸證，蓋寒平滋潤。
於虛勞方，止嗽生津，化痰涼血。
如病久畏藥味者，用此可作藥中果珍。

每日早晚白湯調服數錢，甚妙。
治傷酒內熱人，多痰、多嗽、多喘及老人痰火為患，用柿霜、黃芩（酒炒）、天門冬（去心酒煮搗膏）、橘紅、瓜蔞霜各一兩，海石（煨）、桔梗、真青黛各五錢，風化硝三錢，除天門冬搗膏外，余藥俱為細末，和入天門冬膏，煉蜜丸彈子大，食後噙化一丸，化痰定喘如神。
<h3> - 石榴皮</h3>
味酸、澀，氣溫，性收斂，無毒。

蘇氏曰：《博物志》云，石榴本生西域，漢張騫出使外夷，於安石國，得種以歸。
今中國，隨地可植，木不甚高，枝柯作叢，葉如細柳，折其條，插土中便生。
五月開花，色大紅或有黃白色者。
單瓣者，結實；千瓣者，不結實。

實如瘤，皮色紫黑有斑點，經霜自折開，里如蜂窠，有黃膜膈之，子形如人齒，色淡紅，如寶石有光，咬之有水，味甘酸。
外有味酸苦不甘者，系野山積石中生。
取皮亦可充藥用。
<u>石榴皮</u>　澀腸止痢之藥也。

李氏（朱震宇抄）方能治久痢虛滑不禁，並婦人血崩帶下諸疾；陳氏方又安蛔蟲，蓋取酸澀收斂下脫之意，與訶子肉、罌粟殼同義。
<u>集方</u>　（《肘後方》：）治赤白下痢久不止。
用石榴皮一兩（切碎炒焦為末），每服一錢，人參湯下。
此方兼治血崩並帶下疾。

（《肘後方》：）治小兒蛔蟲不時下，或十數百數。
急以石榴皮一兩，煎湯飲之，五日即止。
（《肘後方》：）治腳肚生瘡作癢，初起如粟，搔之黃水浸謠，癢痛潰爛，遂致繞脛而成痼疾。
用酸石榴皮煎湯，日日洗之，一月自愈。

<u>續補集方</u>　治痔瘡腫痛出水。
以石榴皮一兩，黃柏五錢，煎湯洗過，以冰片一二釐，纖入痔瘡破爛處，立效。
治凍瘡久爛不愈。
用石榴皮、冬瓜皮、甘蔗皮三味，燒灰存性，研末敷上即愈。

<h3> - 橘皮</h3>
味甘、辛、酸、苦，氣溫，無毒。
味薄，氣厚，降多升少，陽中陰也。
入手足太陰、足陽明經。

《別錄》曰：橘袖生江南及江南山谷。
蘇氏曰：今江浙荊襄湖嶺皆有之。
本高一二丈，枝莖間多生刺，其葉雨頭尖，色深綠，面背皆光，長寸許。
四月開小白花，六、七月成實，至冬黃熟。

小者為橘，大者為柚。
李氏曰：夫橘一也，而外有柑、柚、橙、枳四者相類，而種不同。
橘實小，其瓣甘微酸，其皮薄而紅，味辛而苦；柑大於橘，其瓣味甘，其皮厚而黃，味辛甘而不苦；柚大如橘，其瓣味酸，其皮最厚而黃，味甘而不辛；橙大小皆如橘，其瓣味酸，其皮厚而有瘟，味甘辛酸而不苦；若枳者，即橘種，逾淮而北為枳，其實大如橘，其瓣味酸苦，其皮厚，味酸辛而苦，如此分之即不誤矣。
盧氏曰：橘柚通呼，以《本經》命名為正，類有橙、柑、圞、枳之異，樹有高下小大、有刺無刺、有刻無刻之別，實有圓扁長銳、大小光累之殊，大都色象深綠，凌冬不調則一也。

實皮布竅，色深於皮，皮里有膜，囊上有脈，囊中裹瓤，瓤內裹汁，以養核也。
種數雖多，但以皮肉氣味互為分析，橘皮苦不可食，肉甘可食；橙皮味甘可食，肉酸不可食；柑皮與肉酸甘皆可食；圍枳皮肉味皆苦，不可食。
柚則形長，皮肉與橘同味。
大段橘之美者，皆接生。

子種者，不結實，縱結實，亦形長而味不美，今人指此為柚子，誤也。
柚子不用接生，亦取本有色味，不從人力為也。
廣中柚子極大，可食。
永嘉呼之為苞，此又似圞，名雖同柚，種則異矣。

又韓彥直有《橘譜》，列十有四種，以溫州者稱為上品。
今衢州航埠沿溪三十里，夾岸樹橘，花朝香雪彌空，果熟金星綴碧，種有鉅細，色有紅赭，約二十餘種，唯琭橘最美。
仁和棲水，產蜜橘。
凡數十品，名金錢穿心者，秀色可觀，又不如一種佛肚臍，形小皮癩，甘美如蜜也，霜降後採取，氣足味足，密藏至春，剖皮抽脈破囊吮汁，亦可振精醒神，為得句破疑之助。

若欲取皮，用充藥餌，不若廣中者，皮薄辛香，愈陳則愈善也。
再按《橘譜》，橘西出湖廣、荊、襄，南出閩廣、撫州、衢州，皆不如浙西溫州為上品也。
黃橘扁小而多香霧；朱橘圓小，而綠時紺碧可愛，霜後色赤如火；乳橘狀如乳柑，皮堅瓤多，味絕甘芳；塌橘形大而扁，外綠心紅，瓣巨多液，經春乃甘美；包橘外薄內盈，其脈瓣隔皮可數；綿橘數小極軟，香美可愛而不多結；沙橘細小甘美；油橘皮似油烯，中堅外黑，乃橘之下品也；早黃橘，秋半已紅；凍橘，八月開花，冬結春採；穿心橘，實大皮光，而心虛可貫經；荔枝橘，出橫陽，膚理皺密如荔枝也。
俗傳橘下埋鼠，則結實加倍。

又《相感志》云：橘見屍而易繁。
《涅槃經》言橘見鼠，其果實多。
《周禮》言：渝淮而北變為枳，地氣使然也。
寇氏曰：橘皮乃六陳之一，醫家日用所需，今市家以乳柑皮亂之，不可不辨也。

凡橘皮極苦，柑皮不甚苦，或以皮之緊皺分別，有方土不同，亦互有緊皺也。
李氏曰：橘皮紋細色紅而薄，內多筋脈，其味苦辛。
柑皮紋粗色黃而厚，內多白膜，其味辛甘。
柚皮最厚而虛，紋更粗，色黃，內多膜無筋，其味甘多辛少。

以此別之，即不差矣。
又按橘皮性溫，柑柚皮性冷，今天下多以廣中橘皮為勝，蓋因香辛而烈故也。
江西者次之，臺衢者又次之。
若以柑皮、柚皮偽充，則又懸絕矣。

<u>橘皮</u>　理氣散寒，寬中行滯，健運腸胃，暢利臟腑（《日華子》），為脾胃之聖藥也。
顧朽匏（方龍潭抄）曰：此藥總屬理氣之珍。
若霍亂嘔吐，氣之逆也；泄瀉下利，氣之寒也；關格中滿，氣之閉也；食積痰涎，氣之滯也；風寒暑濕，氣之傳也；七情六郁，氣之結也，橘皮統能治之。
其去白開痰，留白和脾，蓋味辛善散，故能開氣。

味苦善泄，故能行痰。
其氣溫平，善於通達，故能止嘔止咳，健胃和脾者也。
東垣曰：夫人以脾胃為主，而治病以調氣為先。
如欲調氣健脾者，橘皮之功居其首焉，然君白朮則益脾，單則利脾，佐甘草則和氣，否則損氣。

同竹茹、芩、連治呃逆，因熱也；同乾薑、桂、附治呃逆，因寒也。
補中用之以益氣，二陳用之以除痰，乾葛用之以清胃解醒，平胃用之以消食去濕。
同補劑則補，同瀉藥則瀉，同升藥則升，同降藥則降。
脾乃元氣之母，肺乃攝氣之龠，故橘皮為二經氣分之需，各隨所配而建功也，而於他證有不宜用者（翁文獻），如亡液之證，不可用，因其辛以散之也；自汗之證，不可用，因其辛不能斂也；元虛之人不可用，因其辛不能守也；吐血之證不可用，因其辛散微燥恐有錯經妄行也。

沈則施先生曰：橘皮，下氣消痰。
橘肉，滯氣生痰。
一物之性，表裡各異如此。
又他藥貴新，惟橘皮貴陳。

入和中理胃藥則留白，入下氣消痰藥則去白。
<u>集方</u>　治胃寒氣滯，胸腹滿脹，飲食少進者。
用陳皮、乾薑各二錢，半夏、茯苓各一錢五分，砂仁、厚朴、於白朮各一錢，甘草五分，水煎服。
治霍亂嘔吐。

用陳皮三錢，藿香二錢，因寒者，配乾薑、砂仁各一錢五分；因熱者，配黃連、黃芩、滑石各一錢五分，水煎服。
治泄瀉下痢。
用陳皮三錢，藿香二錢，因虛者，加白朮（土炒）三錢，茯苓二錢，甘草一錢；因實者，加枳實（麩炒）三錢，厚朴二錢，木香一錢，水煎服。
治關隔中滿，病有寒熱虛實四端。

治法與前二方加減同。
有兼氣證者，加參朮；有兼血證者，加歸芎。
治食枳痰涎。
用陳皮三錢，配枳實、厚朴、麥芽、穀芽、紅曲、半夏、膽星各一錢，此實證用也。

配白朮、人參、茯苓、當歸、厚朴、麥芽、穀芽各一錢，甘草五分，此虛證用也。
治風寒外感表證，頭痛發熱。
用陳皮二錢，配紫蘇葉、乾葛、防風、杏仁、白芷各一錢，蔥頭三個，生薑三片，水煎服。
冬月感寒無汗，諒加桂枝、麻黃數分。

治七情六郁，中膈不和。
用陳皮二錢，配半夏、膽星（痰）、黑山梔、黃芩（火）、香附、枳殼（氣）、山楂、紅曲（食）、當歸、川芎（血）、蒼朮、厚朴（濕）各一錢，黑棗三個，生薑三片（脾），水煎服，各隨見證加入。
（已上七方出越醫顧朽匏《暢心集》）
<u>續補集方</u>　（丹溪方：）治濕痰停滯胸膈，咳唾稠黏。

用陳橘皮八兩湯泡洗淨，食鹽五錢，水五碗同煮乾曬燥，甘草一兩俱炒燥，研為末，蒸餅打糊為丸梧子大，每早晚各服二錢，白湯下。
（《指迷方》：）治冷氣客於中脘，壅遏不通，是為脹滿。
用陳橘皮四兩，於白朮二兩，木香一兩，共為末，酒糊丸梧子大，每食前吞二錢，白湯下，日三。
（奇方：）治嘈雜吐水。

用真陳廣橘皮（去白）二兩為末，每日五更，取末藥五分，舐之即睡，三日必效。
（孫十四方：）治諸氣呃噫。
用陳橘皮二兩（去白），水一升，煎五合，頓服，加枳殼一兩尤佳。
（《肘後方》：）治卒然失聲。

用陳橘皮五錢，水煎徐呷。
（《食醫心鏡》：）治胸中有熱兼停食生痰者。
用陳橘皮五錢（炒），水煎代茶飲。
（《食療》：）治腳氣衝心，或心下結硬，腹中虛冷。

用陳橘皮一斤（炒），杏仁五兩（去皮），俱研為末，煉蜜和丸如梧子大，每食前米湯下三錢。
治風痰死血，手足十指麻木。
用陳橘皮一斤，水十大碗，煮爛至二碗，濾出再用水十碗，煮至一碗，總和頓服，取吐痰，如不吐痰，加瓜蒂末一錢。
（《摘玄方》：治脾寒諸瘧，不拘老少孕婦。

用陳橘皮三兩，生薑自然汁浸透，再用水二碗，煮乾，曬燥研末，每服三錢，用黑棗湯調下。
（趙氏方：）治小兒疳瘦。
用陳橘皮二兩（炒），川黃連三錢（酒炒），共研末，入麝香二分，研勻，粟米糊和為丸，如綠豆大，每服一錢，米湯下，此藥大能消食和脾氣。
<h3> - 橘紅</h3>

味苦、辛，氣溫，無毒。
入手足太陽、太陰、陽明十二經。
劉氏曰：橘紅即陳橘皮，刮去白膜，以廣中者更勝。
<u>橘紅</u>　下氣化痰之藥也。

李東垣（濟南醫黑天霞抄）曰：橘皮留白，調胃和中。
橘紅去白，消痰降氣，較之橘皮性稍烈耳。
<h3> - 橘核</h3>
味苦，氣溫，無毒。

入足厥陰肝經氣分。
李氏曰：橘核，修治須以新瓦焙燥，揉去殼，研碎，入藥用。
<u>橘核</u>　疏肝散逆氣，下寒疝之藥也。
此藥（張侍峰稿）外白內青，體具金木，而內含春氣發陳之用，味苦而腥，又得降下疏泄之力，故《日華子》主膀胱浮氣，陰疝腫疼，或囊子冷如冰硬如石，下墜如數十斤之重，取橘核數兩作末，每早、午、晚各服一次，每次用藥末一錢，食前酒調下，蓋取象以核而治核之意也。

又婦人瘕疝，小腹攻疼，腰胯重滯，氣逆淋帶等疾，以一兩白水煎服立定。
蓋取苦溫入肝，而疏逆氣之功也。
古方有橘核丸，治證頗多，詳見《證淮準繩》。
<h3> - 橘葉</h3>

味苦、辛，氣溫，無毒，可升，可散；陰中陽也。
入足厥陰肝經氣分。
李氏曰：取橘葉以新嫩無破損、完片者佳。
<u>橘葉</u>　疏肝散逆氣，定脅痛之藥也（《開寶》）。

按（沈志所抄）丹溪老人言：此藥其味苦澀，其氣辛香，其性溫散，凡病血結，氣結，痰逆，火逆，病為脅痛，為乳癰，為腳氣，為腫毒，為胸膈逆氣等疾。
或搗汁飲，或取渣敷貼，無不應手獲效。
<h3> - 青橘皮</h3>
味苦、辛，氣溫，無毒，氣味俱厚，沉而降，陰也。

入手足厥陰、手足少陽經。
李氏曰：青橘皮，乃橘之未黃而外皮青色，內瓤堅實者，曬乾堅硬如石子，其氣芳烈，入藥以湯泡軟。
剖開去瓤切片，醋拌炒用，今市家多以小柑、小橙、小柚，堅實未黃者偽充，不可不辨。
<u>青橘皮</u>　破滯氣，削堅積之藥也。

凡（張侍峰稿）病鬱怒氣逆而脅肋刺痛，或疝氣衝築而小腹牽弦，二者乃肝氣不和之病也。
或溫瘧痞悶而寒熱不清，或下痢痛甚而小腹脹滿，或小兒食疳諸積而肚大肢瘦，三者乃脾氣不和之病也。
此劑苦能泄，辛能散，芳香能辟邪消瘴，運行水穀誠專功也，所以東垣云：破滯氣，愈久愈效；去堅積，愈深愈良，徑行真達，立行無阻。
制炒以醋，所謂肝欲散急，食辛以散之，苦以降之，酸以泄之也。

陳橘皮，浮而升，入脾肺氣分；青橘皮，沉而降，入肝膽氣分。
一體二性，物理之有不同如此。
但有滯氣，則破滯氣，有堅積，則去堅積，否則大損正氣，善治者，當斟酌行之。
<u>集方</u>　（以下五方出《方脈正宗》：）治肝氣不和脅肋刺痛，其痛如擊如裂者。

用青橘皮八兩（酒炒），白芥子、蘇子各四兩，龍膽草、當歸尾各三兩，共為末，每早晚各服三錢，韭菜煎湯調下。
治疝氣衝築，小便牽強作痛。
用青橘皮八兩（醋炒），胡盧巴二兩，當歸、川芎、小茴香各一兩（俱酒洗炒），研為末，每早服三錢，白湯調下。
治溫瘧痞悶而寒熱不清。

用青橘皮、檳榔、厚朴、草菓、柴胡各一錢五分，知母、半夏、白芍藥、茯苓各一錢，生薑三片，水煎服。
治痢疾痛甚小腹脹滿。
用青橘皮、柴胡、乾葛、當歸、白芍藥、木香、川黃連、枳殼各一錢二分，甘草七分，水煎服。
治小兒食疳諸積，腹大肢瘦。

用青橘皮、於白朮、山楂肉、麥芽、穀芽各二兩，半夏、升麻各八錢，俱微炒，研為末，每早服三錢，白湯調下。
治心胃久痛不愈，得飲食米湯即痛極者。
用青皮五錢，玄胡索三錢，俱醋拌炒，甘草一錢，大棗三個，水煎服。
治黃病有積，用青皮、蒼朮、厚朴、麥芽、穀芽、檳榔、茯苓各二兩，甘草六錢，俱炒燥，研細末，綠礬二兩，火煅紅，研細共和勻，紅棗煮去皮核，搗爛為丸，梧桐子大，每服一錢，白湯送下，每早、午、晚各食前服一次。

治腳氣久腫不消，或脹墜疼痛，用青皮一二兩，紅棗肉二兩，同煮，每日空心食棗肉十餘枚，漸消。
治婦人無故經水不行，腹脹如膨，非病，非孕，飲食如常，精神亦平者，此名氣分，用青皮四兩，白朮六兩，砂仁一兩，共為末，飴糖為丸，梧桐子大，每早空心服五錢，酒送服，服完即愈。
治老人停食腹脹，用青皮、生薑、紫蘇各二兩，煎湯，令病者乘熱臥湯中，以帛揉心胃肚腹，脹消食自化。
<h3> - 枇杷葉</h3>

味苦、微辛，氣溫，無毒，氣薄味厚，陽中之陰。
入手太陰，足陽明經。
蘇氏曰：枇杷出襄、漢、吳、蜀、閩、浙、江西、湖南諸處，木高丈許，枝肥葉長，形如驢耳，背有黃毛，陰密娑婆可愛，四時不調，盛冬開白花，至三、四月成實，綴結連枝，形如彈丸，生時色青綠，味酸，熟時色黃白，味甘，皮上微有毛，皮肉甚薄，核大如茅慄，色黃黑。
修治：四月採葉，制去毛淨。

治胃病，以薑汁塗炙；治肺病，以蜜水塗炙。
<u>枇杷葉</u>　安胃氣，潤心肺，養肝腎之藥也。
沈孔庭曰：主嘔噦反胃而吐食不止（《別錄》）安胃氣也，或氣逆痰滯而咳嗽靡寧（甄權）潤肺氣也，或虛火煩灼而舌乾口燥（《日華子》）養腎氣也，或瘟疫暑暍而熱渴不解（孟詵）涼心氣也。
此果秋英冬花，春實夏熟，倍歷四氣，能使五臟咸調，六腑清暢，他如《聖惠方》之治衄血不止，《本事方》之治酒㾴赤鼻諸證，總不外潤養氣道，清解熱血之疾也。

李時珍又言：此藥下氣之功特異，氣下則火降，痰順而逆者不逆，嘔者不嘔，渴煮不渴，咳者不咳矣。
於勞嗽諸方，可稱專劑，但性稟清肅而涼，如胃寒嘔噦及肺感風寒而咳嗽者，兩皆忌用。
<u>集方</u>　（以下五方出《方脈正宗》：）治雜病嘔噦，吐食不止。
用枇杷葉十片，刷去皮，薑汁塗炙，半夏、陳皮、茯苓各一錢五分，甘草五分，水煎服。

治時病卒發嘔噦，因熱者。
用枇杷葉十片（刷去毛）（製法如前），黃芩、竹茹、半夏、陳皮各一錢五分，甘草五分，水煎服。
治肺氣抑逆，痰滯成咳，咳聲連發，努氣不轉，痰逆不出，俗名頓嗆。
用枇杷葉十片（刷去毛製法如前），前胡、防風、薄荷、杏仁、桑皮、蔞仁、桔梗各一錢五分，甘草、升麻各七分，水煎服。

治陰虛內熱，舌乾口燥。
用枇杷葉十片（刷去毛，蜜水炙），懷熟地、知母、白芍藥、黃柏、花粉、玄參、白朮、沙參各二錢，水煎服。
治時行熱疫，煩渴躁亂，並中暑中暍，一切火證。
用枇杷葉十片（刷去毛）製法如前，川黃連、麥門冬、天花粉、玄參、黑山梔、黃芩、柴胡、乾葛、連翹、薄荷各二錢，甘草七分，水煎服。

（《聖惠方》：）治衄血不止。
枇杷葉刷去毛，焙燥研末，每服一錢，苦茶調服。
（《本事方》：）治酒㾴鼻赤。
用枇杷葉三十片（刷去毛焙燥），山梔子仁二兩（炒黑），共研末，每晚服三錢，白湯調服。

（《廣筆記》：）治痰飲五更咳嗽，喉中有物，咽之不下。
用枇杷葉（火上炙去毛）、白茯苓、川貝母、半夏曲、廣陳皮各三兩，天花粉、蘇子泥、山楂肉、連翹、麥芽、麥門冬（去心）、薄荷葉各二兩，白豆仁八錢，硼砂七錢，研如飛面，共為極細末，以山藥粉糊為丸，如麻子大，每早、晚白湯吞服三四錢。
<h3> - 銀杏</h3>
味甘、微苦澀，氣寒平，有毒，氣薄味厚，性澀而收。

入手太陰、太陽經。
李氏曰：銀杏生江南，以宣城者為勝。
樹高四五丈，葉薄，縱理嚴如鴨掌形，有刻缺，面綠背淡，三月開花成簇，青白色，二更開花，隨即卸落，人罕見之。
一枝結子百餘枚，如楝子，經霜乃熟，爛去肉取核為果。

其核兩頭尖，三稜為雄，二稜為雌，其仁嫩時綠色，久則色黃。
須雌雄同種，其樹相望乃結實倍多，陰陽相感之妙如此。
其樹耐久，肌理白膩，術家取刻符印，云能召使也。
<u>銀杏</u>　潤肺消痰，利小便，解淋濁之藥也（《日華子》）。

倪九陽曰：色白屬金，肉柔而多汁液，寒滑而潤。
故李氏方：治肺熱燥咳，喘悶無痰者，或小便淋澀，塞閉帶濁者，或好飲過多，昏醉如死者，又生搗爛，能浣油膩，則其去痰利濁之功，可類推矣。
其花夜開，人不得見，蓋陰毒之物，故多食令人氣壅臚脹昏頓。
又《相感志》言：銀杏能醉人。

而《延壽書》言：銀杏食滿千個者，死。
凶歲有飢者，以白果煮熟代飯，食飽，數日後皆死也。
<u>集方</u>　（以下六方詳見《方脈正宗》：）治肺熱燥咳，喘悶無痰。
用銀杏五十個（去殼並衣搗汁），天麥二冬、款冬花各三錢，水煎，臨服時和銀杏汁。

治小便淋澀，白帶白濁，欲通不通者。
用銀杏五十個（去殼並衣搗汁），瞿麥、木通、滑石、車前、金沸草各五錢，茯苓三錢，水煎，臨服時和銀杏汁。
治酒醉昏閉不醒，用銀杏肉百個搗汁，和童便少許灌之，立蘇。
治手足皴裂。

用銀杏肉搗爛，夜夜裹之。
治下部疳瘡。
用銀杏肉搗爛裹之。
治狗咬成瘡。

用銀杏肉搗爛裹之。
<h3> - 胡桃</h3>
味甘，氣熱，性滯，無毒。
蘇氏曰：胡桃，其形如桃。

漢張騫出使西域，得種還，植之秦中，漸及東土，故名。
李氏曰：胡桃樹高丈許，春初生葉，長四五寸，微似大青葉，兩兩相對，頗作惡氣，三月開花，如粟花穗，蒼黃色，結實至秋，如青桃狀，熟時皮肉腐爛取核為果。
人多以櫸柳接之。
出陳倉者，皮薄肉多；出陰平者，大而皮厚，急捉則碎。

汴州雖有，而實不佳，江表亦時有之。
<u>胡桃肉</u>　潤肺活血，暖腎壯精之藥也（李時珍）。
邢公甫曰此藥質潤多油，性味甘澀滯而多熱。
李氏方稱其補命門，益三焦。

壯精髓，潤肺消痰，發痘攻瘡，凡一切虛寒為病，內藏寒結者，服之大有奇功。
如肺家有痰熱，命門有相火，一切陰虛吐衄火燥諸證，誤服取咎匪淺。
今據纓氏（仲淳）云：前人多言其有害不可食。
孫思邈云：多食動痰飲，令人噁心吐水。

蘇頌云：性熱不可多食。
馬志云：多食動風，脫人眉，同酒食，令人咯血。
汪穎曰：多食生痰動腎火。
然而近世酒家，往往以之佐酒，則多食吐水、咯血、脫眉、動火，屢見其蒙禍也，但性本熱，惟虛寒者宜之，故李氏有補命門、益三焦、壯精髓等句云。

梅青子曰：據《御藥院方》言，胡桃，益血補髓，強筋壯骨，故古方有治寒疝腳氣，腰脊脅痛諸疾。
虛而血冷有寒涎者，食之立見功效。
如佐補骨脂，有溫養命門活血氣生精髓之妙。
久食能明目清心，潤肌黑髮，延年益壽，然止宜少食漸食為佳，如多食頓食，未嘗不取發燥動火生痰之咎也。

<u>集方</u>　（《簡便方》：）治血寒瘀滯不行，筋骨痠痛。
以胡桃肉三十枚，浸酒飲之，如不飲酒者，以胡桃肉，早晚各食二枚，白湯過下，七日愈。
（《簡便方》：）治老人°嗽不止，每臥時嚼胡桃肉二枚，呷白湯過下，七日愈。
（《簡便方》：）治小兒痰喘。

用胡桃肉一個，去殼不去皮，搗碎煎湯，徐徐以匙挑入口內，半日即止。
（談氏方：）治感寒發熱頭痛無汗，用胡桃肉三個，蔥白五條，生薑五片，細茶二錢，共搗爛，水二大鐘，煎八分，熱服覆衣取汗。
（《傳信方》：）治食物醋心。
用胡桃肉二個，嚼爛，以生薑五片泡湯過下，立止。

（《日華子本草》：）治食酸齒楚。
用胡桃肉三個，細嚼即解。
（趙氏經驗方：）治血崩不止，用胡桃肉十五個，燈上燒存性，研作一處，空心白湯調服。
（趙氏經驗方：）治急心痛。

用胡桃肉一個，黑棗一枚，去核濕紙裹火煨熟細嚼，以生薑三片泡湯下，永久不發。
（楊氏經驗方：）治便毒，魚口毒。
端午日，取樹上青胡桃陰乾，燒存性為末，每服三錢，白酒調下，少行一二次，未成膿即消，有膿自大便出也，三四服即平。
（胡桃青皮）　味苦澀，氣溫，無毒。

止水痢之藥也（《開寶》方）。
陳氏化雨曰：此藥色青易黑，味澀性收，《聖濟錄》染鬚髮而止水痢，其義一耳。
<u>集方</u>　（《聖濟總錄》：）染鬚髮即黑。
用胡桃皮、蝌蚪各等分，共搗如泥，加白糖十分之一，再搗勻，塗鬚髮即黑如漆。

（《方脈正宗》：）治水痢不止。
用青胡桃皮一兩，搗碎，鐵鍋內微炒，再搗細，每早服三錢，白湯下立止。
<h3> - 橡斗實</h3>
味苦，氣溫，無毒。

李氏曰：橡實，櫟木子也。
櫟有二種，一種不結實者，其名曰棫，其木心赤。
《詩》云：瑟彼柞棫是也。
一種結實者，其名曰栩，其實為橡。

二者樹小則聳枝，大別偃蹇，其葉如櫧葉面文理皆斜向，四、五月開花黃色，結實如慄而圓，其蒂有鬥，包其半截，其仁如老蓮肉，山人儉歲採肉，浸去苦味，搗粉蒸食，可以充飢，豐年煮熟，可以肥豬。
北人亦種植，其木高二三丈，堅實而重，有斑文點點，大者可以作棟柱，小者可以作薪炭。
周禮職方氏山林宜皂物，柞慄之屬，即此也。
霜後收採，其嫩葉泡湯可以充茶。

<u>橡斗實</u>　厚腸胃，止下痢之藥也（蘇恭）。
邢元璧曰：此藥味澀而苦，能泄能收。
大氏方：煮熟食，能禁久痢久瀉，歉歲又可代糧充飢。
故孫思邈亦云：非果非谷而最益人服食也。

<u>集方</u>　（《聖惠方》：）治水穀下利，日夜百餘行者。
橡斗實（炒）二兩，楮葉（炙）一兩，共為末，每服二錢，食前烏梅湯下。
（《千金方》：）治石癰堅硬如石，不作膿。
用橡斗實一枚，以米醋於青石上磨汁塗之，干即易，不過十次即平。

（《方脈正宗》：）治腸風崩中帶下。
用橡斗實生搗為末，炒焦黑，每早服二錢，烏梅湯調服。
<h3> - 橡斗殼</h3>
味苦澀，氣溫，無毒。

<u>集方</u>　（《全幼心鑑》：）治走馬牙疳。
用橡斗殼不拘多少，燒透存性，出火毒，研細末，入麝香少許，以苦茶漱口搽之。
治風狗咬方。
先用苧麻摯住患處兩頭，以眾人小便洗，捻去惡血水並齒垢，患上用橡斗殼半個，以熱人糞填滿殼內，益患處，殼上用艾火炙八九壯。

<h3> - 檳榔</h3>
味苦、辛、澀，氣溫，無毒，味厚氣輕，沉而降，陰中陽也。
入手太陰、陽明，足陽明經。
《別錄》曰：檳榔生南海。

蘇氏曰：今交州、愛州、廣州及崑崙，並嶺外州郡，皆有。
李氏曰：子狀非凡，木亦特異，初生似筍，漸積老成，引莖直上，旁無枝柯，莖幹頗似桄榔椰子，其中虛，其外堅，皮似青桐，節似菌竹，大者三圍，高者九丈，葉生木端，似甘蕉栟櫚輩，條分岐破，風至則如羽扇掃天之狀，三月葉中起房，蝟刺若棘，遂自拆裂，發穗綴實，凡數百枚，大似桃李，至夏乃熟，連殼收貯，入北者，灰煮焙乾，否則易於腐敗。
真羅山疏云：一種山檳榔，名□子，生日南，木似栟櫚而小，與檳榔同狀，一叢十餘干，一干十餘房，一房數百子，子長寸許，五月採之，味近甘苦。
一種豬檳榔，大而味澀，核亦大，即大腹子也。

修事：用白檳榔，其形正穩如雞心，其中心堅，其色如錦文者佳，刮去底，細切之，經火則無力。
雷公云：生用為良，熟使絕無用矣。
《南方草木狀》云：交廣人，凡貴勝族客，必先呈此果，用無留藤，古賁灰，相合嚼之，吐去紅水一口，方滑美不澀，言能去瘴也。
<u>檳榔</u>　主治諸氣，祛瘴氣，破滯氣，開鬱氣，下痰氣（蘇恭），去積氣，解蠱氣，消穀氣（甄權），逐水氣，散腳氣，殺蠱氣，通上氣，寬中氣，泄下氣之藥也（李珣）。

方龍潭曰：如巔頂至高之氣不清而為頭痛寒熱，下焦後重之氣不利而為積痢腸澼，或胸痛引背，兩脅胠滿而喘逆不通，或氣痞痰結，水穀不運而關格䐜脹，或水壅皮浮，肢體腫脹，而行動即喘，如奔豚腳氣之下而上升，如五膈五噎之上而不下，或伏屍寸白蟲，結於腸胃之中，或瘡痰癬癩流涎於肌膜之外，種種病因，因於水穀不能以時消化，羈留而致疾者，此藥宣行通達，使氣可散，血可行，食可消，痰可流，水可化，積可解矣。
如《日華子》謂，檳榔能散膜膈無形之氣，能下腸胃有形之物，二句盡其用矣。
然治氣甚效，而多用大傷元氣。
繆氏曰：此藥性能墜諸氣至於下。

病屬氣虛者，腹中有積滯而脾胃素虛者，下痢積滯而不後重者，心腹痛內無留結及非蟲攻咬者，瘧疾非山嵐瘴氣或久病氣血兩虛者，凡脹滿，非腸胃宿食積滯而關陰陽兩虛、中氣不足者，俱宜忌用。
<u>集方</u>　（已下諸方俱出《方脈正宗》：）治瘧疾寒熱頭痛，從山谷中受嵐瘴，為一切病，腹脹嘔吐、不欲食等證。
用檳榔（如雞心者切片）五錢，蒼朮三錢，厚朴二錢，甘草一錢，俱薑汁炒，蔥頭三個，生薑五片，水煎服。
治心腹結滯，氣逆不順，飲食不進。

用檳榔三錢，枳殼二錢，茯苓一錢，甘草五分，生薑三片，水煎服。
治五郁六結，氣脈不舒。
用檳榔三錢，枳殼二錢，川芎、黑山梔、廣陳皮各一錢，甘草五分，俱用酒炒，水煎服。
治食積滿悶成痰涎嘔吐者。

用檳榔、半夏、砂仁、蘿蔔子、麥芽、乾薑、白朮各二錢，水煎服。
治脾虛中氣不足，強食生冷、油膩、麵食成諸積聚，腹中或脹、或痛、或瀉。
用檳榔、砂仁、枳實、白朮各五錢，俱用麩皮拌炒，山楂肉、白牽牛、厚朴、乾薑各四錢，甘草三錢，俱用薑汁拌炒，共為末，紅曲為末，燒酒打糊為丸，綠豆大，每空心服二錢，生薑泡湯吞下。
治蠱毒內攻。

用檳榔一兩，明雄黃五錢共為極細末，菖蒲八兩（搗汁），打生半夏末五錢，作糊為丸如綠豆大，每早服三錢，生薑泡湯吞下。
治脾胃兩虛水穀不能以時消化，腹中為脹滿痛者。
用檳榔二兩，白朮三兩，麥芽二兩，砂仁一兩，俱炒燥為末，每早服三錢，白湯調服。
治脾肺腎三臟受傷，水氣不化，積為腫滿，漸成喘急，不能偃臥者。

用檳榔三錢、白芍藥（炒）、茯苓、豬苓、澤瀉、車前子各二錢，肉桂一錢，水煎服，十劑愈。
治腳氣腫痛，或寒熱頭痛，嘔逆胸脹，甚至衝心悶亂不知人事。
用檳榔一兩，真紫蘇葉、橘核、小茴香、吳茱萸各五錢，肉桂八錢，共為極細末，每服五錢，乾薑泡湯調下。
治伏屍寸白諸蟲，攻心咬痛，或嘔吐涎水湯藥不入者。

用檳榔五錢、花椒二錢、烏梅三個，蔥頭五莖，水煎服。
<u>續補集方</u>　（《宣明方》：）治傷寒陰病，下早成痞，按之虛軟而不痛。
用檳榔、枳實各三錢，川黃連一錢，共為末，每服二錢，白湯下。
（《直指方》：）治心脾作痛。

用檳榔、高良薑各三錢，水煎服。
（《海藥本草》：）治膀胱諸氣及瘕疝奔豚諸病。
用檳榔十二枚（切片），胡椒十二粒，共為末，每服二錢，白湯調服。
（《海藥本草》：）治遍身癬瘡。

用檳榔一個、硫黃一錢，米醋磨搽，三四次愈。
<h3> - 大腹子</h3>
味辛、苦、澀，氣溫，無毒。
李氏曰：主治與檳榔同功，茲不復贅。

治男婦腳氣累發，漸成木腫不消，用大腹子滾湯，磨汁半盞，食前服，日二次，服二月竟消。
防痘傷目方，用雌雄檳榔各一枚，用清水以粗碗上磨一百轉，隨將痘兒目閉者，以軟絹溫湯潤開，用雞毛蘸檳榔水，拖兩眼梢三四次，其痂即落，永不傷目。
（《廣筆記》）
<h3> - 大腹皮</h3>

味辛、苦，氣溫，無毒。
可升可降，入足陽明、太陰經。
繆氏曰：大腹皮即檳榔之皮也。
鴉鳥多毒，嘗棲檳榔樹上，凡用大腹皮，宜先洗去黑水，再以酒洗，曬乾用。

<u>大腹皮</u>　寬中利氣之捷藥也《開寶》。
方龍潭曰：主一切冷熱之氣上攻心腹，消上下水腫之氣四體虛浮，下大腸壅滯之氣，二便不利，開關格痰飲之氣，阻塞不通，能疏通下泄，為暢達臟腑之劑。
按宋人又有安胎之說，然此藥既為利氣之藥，又何以安其胎乎？如氣勝而胎不安者，使之氣下，則胎自寬矣。
又謂此藥有健胃之理，夫既為下氣之藥，又何以益其胃乎？如有餘之氣壅塞不通，使之氣下，則中氣自寬，食飲可進矣。

若損氣，為大腹皮之常性也，元虛氣少者概勿施用。
朱正泉曰：大腹皮疏氣之功大，略與檳榔、大腹子相同。
第檳榔大腹子性烈，而下氣最速。
大腹皮性稍緩，而下氣稍遲。

故斗門方配六君子湯，治中氣虛滯而成腹脹者，服之即通，則安胎健胃之理不外是矣。
<u>集方</u>　按大腹皮同人參、白朮、茯苓各一錢，甘草五分，半夏、陳皮各八分，治逆氣上攻心腹，加木香七分；治水腫氣浮，加車前子一錢；治大腸氣滯二便不利，加玄胡索一錢；治痰飲關格，阻塞不通，加白芥子、膽星各二錢；治胎脹痛不安，加砂仁殼一錢；治胃口飲食不思，加白豆仁一錢。
俱用水煎服。
<h2><span class="brown">果部　夷果類</span></h2>
<h3> - 龍眼</h3>
味甘，氣溫，無毒。
入足太陰，手少陰經。
《別錄》曰：龍眼，別名益志，又名圓眼，以形相似也。

生海南山谷。
蘇氏曰：今閩廣蜀道出荔枝處皆有之。
性畏寒，故與荔枝並生暖地。
俗言荔枝才過，龍眼即熟。

木高一二丈，似荔枝，而枝葉微小，凌冬不調，春末夏初開花細白，似林擒，生極繁衍，七月果熟，每枝三四十顆，作穗如葡萄，殼色青黃，紋如鱗甲，形如彈丸，核若木□子而不堅，肉白有汁，味甘如蜜，白露採摘，曬焙令乾，黃土拌染，色鮮黃可目也。
<u>龍眼肉</u>　補血氣，壯精神之藥也。
李時珍曰：食品以荔枝為貴，而藥品則龍眼為良。
蓋荔枝性熱而龍眼性和平也。

夫心為君主之官，藏神而主血。
此藥甘溫而潤，能補血氣，補血氣則君主強而精神壯，精神壯則神明可通。
故前古有久服養魂魄，聰明智慧之說。
而嚴用和《濟生方》入歸脾湯，治思慮傷心脾，為驚悸，為怔忡，為健忘，為失心喪志之疾者，屢用獲效，特取甘味歸脾，能安益心智之義耳。

但甘溫而潤，恐有滯氣，如胃熱有痰有火者，肺受風熱咳嗽有痰有血者，又非所宜也。
<u>集方</u>　（《濟生方》：）治思慮過度勞傷心脾，為怔忡健忘，虛煩不寐，自汗驚悸。
用龍眼肉、酸棗仁（炒）、黃耆、白朮、茯神各一兩，木香三錢，甘草五錢，分作五劑，每劑加生薑三片，大棗三枚，水煎服。
<h3> - 荔枝核</h3>

味甘，氣溫，性澀，無毒。
入足厥陰經。
蘇氏曰：荔枝出嶺南及巴蜀，今閩之泉、福、漳州、興化、蜀之嘉、渝、涪州及二廣州郡，皆有之。
其品以閩中為第一，蜀中次之，嶺南又次之，其木高二三丈，自徑尺至於合抱，類桂木冬青之屬，綠葉蓬蓬，時時榮茂不調，其性至堅勁，土人取其根，作槽盆棋局，最耐久用，其花色青白，狀如冠之蕤綏，其子喜雙實，狀如初生枳毯；殼有皺紋，如羅秋，初青漸紅，肉色淡白如肪玉，味甘而多汁，夏至後其子翕然俱赤，乃可食也，其核形如小茄子，其色紫。

<u>荔枝核</u>　疏肝鬱，行滯氣之藥也（寇宗奭）。
鍾春吾曰：故時珍方治㿗疝腫痛及小腸氣痛，婦人血逆氣刺痛等證，以一枚煨存性，為末酒調服立效，有述類象形之義云。
<u>集方</u>　（《方脈正宗》：）治疝氣一切堅痛。
用荔枝核、牛膝、補骨脂、玄胡索、茴香、木瓜、杜仲、橘核、萆薢、黃柏、肉桂各一兩，俱酒炒，研末，每服二錢，空心白湯調服。

<h3> - 橄欖</h3>
味苦、澀，回味轉甘，氣溫，無毒。
入手太陰，足陽明經。
李氏曰：橄欖，生嶺南閩廣諸郡及綠海蒲嶼間，皆有之。

樹高丈餘，葉似櫸柳，三月開花，八月成實，狀如長棗，青色，兩頭尖，核亦相似而有稜，核內有三竅，竅中有仁，可食。
實熟時以木釘釘之，或納食鹽少許於皮內，其實一夕自落，同栗子食則甚香美。
生食甚佳，蜜浸鹽淹皆可久遠。
其木枝狀如黑膠者，土人採取爇之清烈，謂之欖香。

又有綠欖、黑欖，取肉槌碎，干藏自生霜如白鹽，謂之欖醬。
黑欖核內有仁，肥大，其文層疊如海螵蛸狀，而味甘美，謂之欖仁。
又有一種方欖，出廣西兩江恫中，似橄欖而有三角或四角，與波斯欖同類也。
<u>橄欖肉</u>　消酒毒（《開寶》），解一切諸魚鱉之毒之藥也（李珣）。

繆仲醇曰此藥味苦澀，而回味轉甘。
苦能下氣，故消酒性之上升；澀能斂津，故能生津液而止渴；甘能和中，故能解魚鱉毒，而並化魚骨作鯁也。
又按李氏言：取其木作舟楫，撥魚著之，即浮起，故知物理有相畏如此。
<u>集方</u>　（《方脈正宗》：）治食魚骨鯁。

用橄欖嚼汁咽之，如無橄欖，取核磨汁，白湯調服亦效。
治手抓碎成瘡。
用橄欖磨汁塗之，能去瘢痕。
（《直指方》：）治腸風下血。

用橄欖帶核燒存性，研末，每服二錢，米湯調下。
（《乾坤生意》：）治耳足凍瘡。
用橄欖核燒，研末，油調塗之。
治酒傷昏悶。

用橄欖肉十個，煎湯飲。
（孫氏藥效方：）治小兒胎毒。
用橄欖一個燒存性，研末，硃砂水飛過五分，生芝麻一錢，俱研為細末，煉蜜丸如龍眼核大，俟兒落地時，即取此藥噙兒口內，漸漸化下，藥化完，方可與乳食，取下腸胃穢毒，令兒少疾。
<h3> - 余甘子</h3>

味苦、澀，回味轉甘，氣寒，無毒。
蘇氏曰：余甘子，古名庵摩勒，與橄欖一物二種也。
生嶺南交廣愛等州，今泉州山中亦有之。
狀如川楝子，味類橄欖，亦可蜜漬鹽藏。

其木可制器物，樹葉如夜合及槐葉，其枝如柘，其花黃，其子圓，大如彈丸，色微黃，有文理，初入口，味甚苦澀，良久轉甘，其形較橄攬稍圓，其主治功用與橄欖同，如解金石毒，合鐵粉搗熟，染白鬚發轉黑，又特異於橄欖也，出寇氏、陳氏方。
<h3> - 桄榔子</h3>
味苦，氣溫，無毒。
李氏曰：桄榔，二廣交屬皆有之。

木大者，四五圍，高五六丈，拱直無旁枝，有節如竹，巔頂生葉數十，破裂似棕櫚葉。
其木肌堅，斫入數寸，得粉，黃赤色，可食，開花成穗，綠色，結子如青珠，每條不下百顆，一樹近百餘條，團團懸掛若傘，極可愛。
其木最重，色類花梨而多紋，可作器皿、棋局、番舶用，代鐵槍，鋒芒甚利。
<u>桄榔子</u>　破宿食積血之藥也（《開寶》）。

丘南陽曰：西人以此藥磨汁，治婦人產後兒枕血瘕諸疼，及心胃寒疼，有驗。
桄榔面，作餅炙之，甘美可食，今人不飢，不惟可代穀食，更有補虛羸損乏，最健補腰腳無力者。
（出李珣方）
<h3> - 無花果</h3>

味甘，氣平，無毒。
入手足太陰，手陽明經。
李氏曰：無花果，出揚州及雲南，並吳楚閩越間，可折枝扦插，亦成柯枝，如枇杷樹。
三月發葉，如蜀葵花葉，五月內枝丫中不花而實，狀如木饅頭，其內虛軟，採以鹽淹壓扁，日乾，充果食，熟則紫色軟爛，味甘如柿，而無核也。

<u>無花果</u>　開胃止泄之藥也。
<u>無花果葉</u>　去濕熱解瘡毒之藥也（朱丹溪）。
鍾春吾曰：朱丹溪方，主五痔腫痛。
取葉煎湯，頻頻洗之漸效。

<h3> - 馬檳榔</h3>
味甘，氣平，無毒。
李氏曰：馬檳榔又名馬金囊，生滇南、金齒、沅江諸夷地。
蔓生結實，大如葡萄，色紫味甘，內有核，頗似大楓子，而殼稍薄，圓長、斜扁不等，核內有仁，味亦甘。

夏月嚼化過涼水，味甘如蜜，解暑渴，不傷元氣。
<u>馬檳榔</u>　涼血熱，降火鬱之藥也。
鍾春吾曰：按汪氏方，治產難，臨時以馬檳榔數枚，細嚼化，白湯送下，須臾立產，產後再嚼數枚，溫酒送下，惡水瘀穢亦自行也。
又李氏方：治惡瘡腫毒，頻食數枚，白湯送下，立時熱散毒解。

<h3> - 枳椇子</h3>
味甘，氣平，無毒。
沈氏曰：枳椇，謂之木蜜，以其子甘美如蜜也。
《小雅》所謂，南山有枸，楚人稱雞距，巴人稱金鉤，蜀人稱棘枸，滇人稱雞橘子，廣人稱結留子，皆指枳椇也。

李氏曰：木高三四丈，葉圓大如桑柘，夏月開花，枝頭結實，如雞爪形，長寸許，紐曲，開作二三岐，儼若雞之足距，嫩時青色，經霜乃黃，嚼之味甘如蜜，每開岐盡處，結一二寸小子，狀如蔓荊子，內有扁核，赤色如酸棗仁形，飛鳥喜巢其上。
故宋玉賦云：枳枸來巢。
《曲禮》云：婦人之贄，椇榛脯修，即此也。
鹽藏可以備冬儲。

<u>枳椇子</u>　解酒毒，闢蟲積之藥也（李時珍）。
張侍峰曰：按《東坡集》云，眉山揭穎臣，病消渴，日飲水數斗，飯亦倍常，小便頻數，服消渴藥逾年，疾日甚，自度必死，予延蜀醫張肱診之，肱取麝香當門子，以酒濡濕，作十許丸，用棘枸子煎湯吞之，遂愈，問其故？肱曰：消渴消中，屬脾弱腎敗，土不制水而成，今診得穎臣脾脈熱極腎脈不衰，當由果實酒物過度，積熱在脾，所以倍食而多飲水也，水飲既多，溺不得不多也，非消非渴也，麝香能殺酒果花木，棘枸能散酒氣，故以此二物專去酒果之毒也。
籲，古人重格物，肱殆庶幾矣，醫云乎哉。
<h2><span class="brown">果部　味果類</span></h2>
<h3> - 秦椒</h3>
味辛，氣熱，有小毒，可升，可降。
入手足太陰，足陽明經。
李氏曰：秦椒，花椒也。

始產於秦，今處處可種，最易繁衍，其葉對生，尖而有刺，四月生細花，五月結青實，熟則紅赤，大於蜀椒，其目不及蜀椒之光且黑也。
<u>椒紅</u>　溫中暖腎，散痹明目（神農），利氣逐寒之藥也（東垣）。
韋芷生曰：椒性辛烈香散，故前古通治一切寒閉，一切熱鬱，一切氣滯，一切血凝，一切痰風諸證，月此無不流通，如《別錄》之治產後老血腹痛及疝瘕蛔結；孟詵之治上氣咳嗽及齒浮腫痛；甄氏之治經年瘧痢，腹中冷脹、冷痛及寒濕痞滿等疾。
總不外辛香熱散之用也。

倘屬內熱血虛，陰火咳嗽者，咸宜忌之。
<h3> - 蜀椒</h3>
味辛，氣熱，有毒。
入手足太陰及右腎命門氣分，兼入足厥陰血分。

《別錄》曰：蜀椒，出武都山谷及巴郡。
蘇氏曰：近以全州西域者稱最，今江夏及晉康建平者次之。
木高五六尺，似茱萸而小，有針刺，葉堅滑，無花結實，但生於枝葉間，顆如小豆而圓實，子光黑宛如人瞳，謂之椒目。
八月採實，肉肥皮皺，氣味濃厚芳烈也。

修治：去目及閉口者，其性能收水銀，有中椒毒者，以涼水麻仁漿，解之。
<u>椒紅</u>　暖五贓，通三焦，散瘀血，攻冷積，逐留飲，化症癖，解蛔結，消宿食，殺魚腥水毒之藥也（龔雲林）。
顧朽匏曰：按李時珍言，椒乃純陽之物，其味辛以麻，其氣溫以熱，稟南方之陽精，受西方之陰氣。
故入肺散寒而治咳嗽；入腎暖水而治陽衰足冷；入肝通滯而治疝瘕、奔豚、癥痞、蠱毒；入脾溫中而治瀉利水腫嘔吐疸脹；入心壯氣而通神明、發陽郁、開腠理、達九竅也。

他如老人目昏，膝軟，泄瀉，少食，合參、耆、苓、朮、歸、杞輩同用，正取溫陽氣，生陰血，培後天調養之功也。
又按吳猛服椒訣云：椒稟五行之氣而生，葉青皮紅，花黃膜白子黑，其氣馨香，其性下行，能使火熱下達，不致上衝。
凡病腎氣上逆，須以蜀椒引之，歸經自安。
芳草之中，皆不及椒。

又按戴元禮云：凡嘔吐服藥不納者，必有蛔在膈間，蛔聞藥氣則動，須於嘔吐藥中，加炒川椒二三十粒，蛔見椒則頭伏，此仲景治蛔厥，烏梅丸中用蜀椒，正此義也。
又按張三丰詩云：椒肉應五行，椒仁通六義，欲知先有功，夜間無夢寐，四時去煩勞，五臟調元氣，目明腰脊健，身輕心竅利，健忘驚悸寧，更奇精自秘，回老返嬰童，康強不思睡，九蟲頓消亡，三尸自逃避，若能久餌之，神仙應可冀。
竊謂椒紅丸，雖云補腎不分水火，惟脾胃、命門虛寒有濕熱者，相宜。
若肺胃素有火熱者，非所宜也。

又吳猛方：取蜀椒（去目）一兩，合口者，炒，去潤搗取紅，以生地黃自然汁煎成膏，和椒紅末為丸，空心酒下三十丸，其功不可盡述。
治心腹冷痛，囊冷入腹，呃噫不止，寒濕腳氣，水氣腫滿，食瀉不化，久冷下痢，老幼泄瀉，食茶麵黃，腎囊風汗，蛔結上攻等證。
外有蔓椒、崖椒、北椒等，味雖辛而微帶苦，不甚香，僅堪煮雞、鴨、鵝、羊、豬、魚肉等，殺諸腥氣，不入藥用。
<h3> - 胡椒</h3>

味辛，氣大熱，有小毒。
氣味俱厚，可升可降，陽也。
入足太陰、少陰、厥陰經。
李氏曰：胡椒，生南番諸國，及交趾、滇南、海南諸地皆有之。

蔓生附樹，及作棚引之，葉如扁豆、山藥，二月開黃白花，結椒累累，纏藤而生，狀如梧桐子，亦無核，生青熟紅，青者，味更辣，四月成實，五月採，曝乾，乃皺而黑，碎之，內肉白色。
今遍中國食品中，為日用必需物也。
<u>胡椒</u>　溫中下氣，去冷消食，化一切魚腥、水果、菜蕈之藥也。
朱丹溪（西醫陳拜三抄）曰：胡椒屬火，性燥，稟純陽之氣，食之快膈，其去胃中寒痰，食已即吐水甚驗。

故《唐本草》主去寒痰，止嘔逆，禁久痢，散寒疝水瘕等證，蓋本溫中散寒之君劑也。
然走氣助火，能耗真氣。
又如脾、胃、肺、大腸有鬱熱者，不宜擅食也。
又按李瀕湖云：一人自少嗜此，歲歲病目，而不疑及，後絕之，目病亦止，後偶食一二粒，即便昏澀，此昔人所未試者。

又按張子和云：噎膈之病，或因酒得，或因氣得，或因胃火，前人不察，屢投溫燥之藥，通經快膈，暫開一時，隨後復噎，胡椒未已，豆蔻繼之，丁香未已，蓽茇繼之，雖雲和胃，胃本不寒，雖曰補胃，胃本不虛，況三陽既結，食必上潮，止宜溫平潤養湯丸治之，漸有進食之機，急投香燥，未有不速敗者。
然他書亦有食入復出，無火之證，又有痰氣鬱結，得辛熱始開之病，則胡椒、薑、桂、豆蔻、丁香用所不廢，在醫者權變用之何如耳。
凡治已上諸證，每用胡椒五錢，綠豆五錢，共炒燥磨末，每用一錢，米湯調服，或用神麯糊丸梧子大，每用一錢二分，米湯送下。
外有畢澄茄一味，與胡椒一類二種也。

主治病證與胡椒同，茲不再贅。
<h3> - 吳茱萸</h3>
味辛，氣溫，有小毒，氣味俱厚，陽中陰也。
入足太陰經血分、少陰、厥陰經氣分。

蘇氏曰：吳茱萸，處處有之。
江淮、蜀漢尤多。
閩中最勝，吳地者亦佳，故名。
木高丈許，皮色青綠，枝柔而肥，葉長而皺，似椿葉闊厚，色紫，三月梢頭開紅紫色花，七、八月結實，累累成簇而無核，嫩時微黃，熟則深紅，一種粒大，一種粒小，小者入藥。

雷氏曰：修治以吳茱萸一斤，食鹽一兩，滾湯一釜，泡浸一日，洗去涎，曬乾用。
<u>吳茱萸</u>　開鬱化滯，逐冷降氣之藥也（《日華子》）。
方龍潭曰：凡患小腹、少腹陰寒之病，或嘔逆噁心而吞酸吐酸，或關格痰聚而隔食隔氣，或脾胃停寒而泄瀉自利，或肝脾鬱結而脹滿逆食，或疝瘕弦氣而攻引小腹，或腳氣衝心而嘔噦酸苦，是皆肝、脾、腎經之證也。
吳茱萸皆可治之。

李時珍曰：蓋此藥純陽之物，辛熱能散能行，苦熱能燥能下，為陰中之陽，善入陰中至陰之分，治寒痛最捷。
故古方有云：中脘痛者，非生薑不止；臍腹痛者，非乾薑不除；小腹少腹痛者，非吳茱萸不療。
專治寒在肝、脾、腎三經，取其散寒溫中，燥濕解鬱而已。
倘三經之病，有因火熱為者，又當斟酌用之，如中病即止，不可多服，多服則走氣動火，發瘡昏目耳。

<u>集方</u>　（《方脈正宗》）治陰毒傷寒，四肢厥冷，臍腹疼痛，嘔逆吐蛔，寒戰呃逆，時嘔冷涎，自汗如水。
用吳茱萸（鹽湯泡三次）五錢，白朮（炒）、人參（焙）、附子（童便制）各六錢，甘草（炙）二錢，烏梅三個，花椒三十粒，水三大碗，煎一碗，放冷，徐徐服。
（《兵部手集》：）治吞酸吐酸，醋氣攻心。
用吳茱萸三錢（製法同前），川黃連五分（酒洗），同炒，水煎服。

治隔食隔氣，飲食不納，因胃寒者。
用吳茱萸五錢（製法同前），白朮（炒）六錢，分作二劑，水煎飲。
（《普濟方》：）治臟寒頻泄。
用吳茱萸一兩五錢（製法同前），黃耆、白朮各一兩，北五味、人參、乾薑各五錢，俱炒燥，研末，神麯糊為丸，梧子大，每早服五錢，烏梅湯下。

（孟氏方：）治寒疝衝心並腳氣衝心，時作嘔吐。
並用吳茱萸五錢（製法如前），生薑一兩，青皮三錢，水煎溫和服。
（楊氏方：）治冷氣腹痛，脾元氣痛，腹中痞痛，嘔涎頭痛，四證。
俱用吳茱萸六錢（製法同前），玄胡索（酒炒）五錢，半夏三錢，水煎服。

（《和劑方》：）治赤自下痢，腹痛者。
用吳茱萸、川黃連各二兩（炒），白芍藥一兩五錢，木香一兩（酒煮），大黃六錢，共為末，煉蜜丸，每早、晚各服二錢，白湯下。
（《集簡方》：）治口瘡口疳及咽喉作痛。
用吳茱萸一兩，為末，醋麵糊調塗兩足心。

（孟氏方：）治齒牙疼痛，不拘風火蟲痛。
用吳茱萸一撮，煎湯汩漱。
（《外臺秘要》：）治癰疽發背及髮乳諸毒。
用吳茱萸一兩為末，熱酒調塗，此方並治骨入肉中，塗之即腐出，治蛇咬塗之，即安。

食茱萸詳載《食物本草》。
<h3> - 茶茗</h3>
味苦、甘，氣寒，無毒。
可升可降，陽中陰也。

入手足厥陰經。
蘇氏曰：茶茗，產浙、閩、江、湖、淮南，山中皆有，然有野生，種生。
種者，用子二月下種，一坎須百顆，乃生一株，蓋空殼者多也。
畏水與日，最宜坡地陰處。

春生嫩葉，採以穀雨前者，為上，穀雨後者，次之。
初採為茶，晚採為茗。
或言六經無茶字，楊升庵謂茶，即古茶字。
詩所云：誰謂茶苦，其甘如薺是也。

李氏曰：其子大如指頭，圓而黑色，其仁入口，初甘後苦，最戟人喉。
閩人以榨油食用。
採芽蒸焙，修造皆有法，詳見《茶譜》。
唐人尚茶，茶稅始於唐德宗，以迄於今，且與西番互市，易馬，以其所食腥肉之膻，青稞之熱，菸草之火，非茶不解。

西戎得茶，不為我害，中國得馬，則為我利，以摘山之利，關御戎之權，此國家之重務也。
又按陸羽《茶經》云：茶者，南方嘉木，自一尺二尺至數十尺，其巴蜀、川峽山谷中，有兩人合抱者，伐而掇之，木如瓜蘆，葉如卮子，花如白薔蔽，實如□櫚，蒂如丁香，根如胡桃，其名一曰茶，二曰檟，三曰□，四曰茗，五曰荈，山南以陝州上，襄州、荊州次，衡州下，全州、梁州又下；淮南以光州上，義陽郡、舒州次，壽州下，蘄州黃州又下；浙西以湖州上，常州次，宣州、睦州、歙州下，潤州、蘇州又下；浙東以越州上，明州、婺州次，台州下；劍南以彭州上，綿州、蜀州、邛州次，雅州、瀘州下，眉州、漢州又下。
黔州生恩州、播州、費州、夷州，江南生鄂州、袁州、吉州，嶺南生建州、福州、韶州、象州，其恩、播、費、夷、鄂、袁、吉、建、福、韶、象十一州未詳，往往得之，其味極佳。
又一說，其上者生爛石，中者生櫟壤，下者生黃土。

藝法如種瓜，三歲可採，又陽岸陰林，紫者上，綠者次；筍者上，芽者次；葉卷者上，舒者次。
在二三四月之間，茶之筍者，生於爛石之間，長四五寸，若薇蕨之始抽，凌露採之；茶之芽者，發於叢薄之上，有三枝、四枝、五枝者，選其中枝穎拔者採之，採得蒸焙封干，有千類萬狀也。
如胡人靴者，蹙縮然；□牛臆者，廉襜然；浮雲出山者，輪困然；輕風出水者，涵譫然，世皆茶之精好者也。
有如竹籜者，枝幹堅實，艱於蒸搗，故其形麓篩然；有如霜荷者，莖葉調阻，易其狀貌，故厥狀萎萃然，此皆茶之瘠老者也，其別類而似茶者，有桑芽、石捕芽、枸杞芽、枇杷葉芽，又有槐芽、柳芽、皂莢芽，皆上春摘取，和茶拌之。

故今南人輸宮茶，往往雜以眾葉芽，如山中諸草木葉芽，皆可相合，椿棣尤奇，惟茅、蘆、竹、筍、松芽之屬，不能入和也。
又楊起云：真茶性冷，雜茶性溫，惟雅州蒙山頂出者，性氣溫平，專於治疾。
<u>茶茗</u>　解五臟鬱火（方龍潭），去痰熱，利小便，止煩渴之藥也（《本經》）。
江麓平云：按繆氏言茶得水中之清氣，兼得春初生髮之意，為清肅之用。

凡病火鬱、氣滯、痰結、食停諸證，飲之立清。
他如傷暑中熱，煩渴不寧，宜涼飲之即安。
傷酒、傷食、煩躁、嘔逆、悶脹不安，宜熱飲之，即定。
又按陸氏《茶傳》云：若熱渴凝悶，目澀腦痛，四肢煩倦，百節不舒，聊四五啜，與醒醐甘露抗衡也。

則茶為清肅之品，詢非虛語矣。
凡種類極多，方宜大異，要皆以味甘不澀，氣芬如蘭，採於夏前者為良。
蓋生於山谷、磽瘠沙土之中，不受纖毫穢滓灌養，專感云露之氣以為滋培，故能滌腸胃一切肥膻垢膩，寧非水中請貴之品哉。
昔人多以其苦寒不利脾胃，及多食發黃消瘦之說，此皆語其粗惡苦澀，品類最下者言之耳。

昔雅州蒙山茶，人服四兩，百病皆消，豈有味甘氣芬者，飲之反致疾耶？如他種苦澀草氣，葉痿莖枯，非道地所產者，服之不利心脾，使人脂消血敗，故不宜飲也，留心斯業者，當細心審辯可也。
《本草綱目發明》曰：汪穎云，一人好食炙煿，久防其生癰毒，後卒不病，其人每夜必啜涼茶一碗，茶能解炙煿之毒也。
又陶隱居謂：人服茶能輕身換骨。
壺公言：苦茶久食，羽化。

此皆著茶之功者也。
又唐毋靈茶序云；釋滯消壅，一日之利暫佳，瘠氣損精，終身之累斯大，福近易知，禍遠難見耳。
又蘇拭《茶說》云：空心飲茶，入鹽直入腎經，且冷脾胃，乃引賊入室也。
古人呼茶為酪奴，蓋賤之也。

李廷飛雲：久飲茶，令人腰腳膀胱冷痛，兼患水腫攣痹諸疾。
陳藏器云：久飲消人脂，使人少睡，飲之宜熱，冷則聚痰，此皆著茶之害者也。
夫茶能降火，火為百病，火降則上清矣。
然火有虛實之異，若少壯胃健之人，心、肺、脾、胃之火多盛，則與茶相宜，涼飲，則火因寒氣而下降，熱飲，則茶借火氣而升散，兼解酒食之毒，使人神思闓爽，不昏不睡，茶洵有功於人矣。

若氣血虛寒之人，飲之既久，則脾胃漸弱，精血潛虛，土不制水，成停飲泛溢，或為痞滿嘔惡，或為腹冷洞泄，或為痿痹癱瘓，或為疝瘕腳氣，變病種種，茶亦豈無害哉，在人自當斟酌之耳。
人有嗜茶成癖者，時時咀啜不止，久而傷營傷精，血不華色，尤可嘆悼。
惟飲食後，濃茶漱口，既去煩膩，而脾胃不傷，且苦能堅齒消蠹，最有益而無損。
又楊士行有茶姜治痢方，茶助陰，姜助陽，並能消暑解酒食毒，且一寒一熱，平調陰陽，不問赤白青黃，不問虛實冷熱，用之皆良。

又濃茶能吐鳳熱痰涎，乃酸苦湧泄為陰之義，非其性能升也。
又治陰證，湯藥內入之，以去格拒之寒，此寒因寒用之理也。
<u>集方</u>　（《普濟方》：）治一切下血，因食炙煿、醇酒、煙火、熱藥過度者，用細茶八兩（炒），五棓子五個（燒存性），共為末，煉蜜丸梧子大，每早服二錢，白湯下。
（《兵部手集》：）治久年心胃痛，用細茶五錢，水一大碗，煎四五分，和米醋二分飲之良。

（《摘玄方》：）治風痰顛疾。
用細茶、卮子各一兩，煎濃汁一碗服，良久探吐。
（鮑氏方：）治月水不通。
以苦茶一碗，入砂糖五錢，調勻，露一夜，溫服亦可下胎。

<h3> - 臯蘆</h3>
（一名苦□。）
味苦，氣寒，無毒。
李氏曰：臯蘆出南越龍川縣及新平縣，葉大如手掌，深黃色，味極苦，搓碎，泡湯飲。

交廣最重，客至，設此飲以供，乃加以香果諸品。
泡之味苦而回味不甘，色濁而氣不清香，不及茶茗遠矣。
<u>臯蘆</u>　清上膈鬱火，止渴除煩，消痰利水之藥也。
劉連城曰：此藥苦寒下泄，去暴火鬱熱有功。

如久服常服，大泄胃氣。
<h2><span class="brown">果部　瓜果類</span></h2>
<h3> - 甜瓜蒂</h3>
味苦，氣寒，無毒。

可升可降，陽中陰也。
入手足陽明經。
《別錄》曰：瓜蒂，生嵩高平澤。
蘇氏曰：今所在皆有。

李氏曰：三月下種，延蔓而生，葉大數寸，五、六月開花黃色，六、七月瓜熟，有圓、有長、有尖、有扁，大或徑尺，小或一捻，或有稜，或無稜，其色或青、或綠、或黃而斑、或摻而斑、或白路、或黃路，其瓤或白、或紅，其子或黃、或赤、或白、或黑。
又按王楨《農書》云：瓜品甚多，不可枚舉，以狀得名者，有龍肝、虎掌、兔頭、貍首、羊髓、蜜筒之稱，以色得名者，有烏瓜、白團、黃□、白□、小青、大斑之別，然其味不出乎濃淡甘香而已。
《廣志》云：以遼東敦煌廬江之瓜為勝，然瓜州之大瓜，楊州之御瓜，西蜀之溫瓜，永嘉之寒瓜，未可以優劣論也。
又甘肅甜瓜，皮瓤皆甘，甘勝糖蜜，取瓜皮暴乾，猶甘美可口。

浙中一種陰瓜，種植陰處，熟則色黃如金，膚皮稍厚，藏至來春，食之如新，此皆種藝之巧，不必拘以土地力也。
雷氏曰：修治切勿用白瓜蒂，取青綠色瓜，氣足時，其蒂自落在蔓上者，採得系屋東角，有風處吹乾用。
<u>瓜蒂</u>　吐痰食之藥也（《日華子》）。
經（張仰垣抄）云：高者越之，在上者湧之，故古方越以瓜蒂、香豉之苦，湧以赤小豆之酸，酸苦湧泄為陰也。

又按《綱目發明》云：張仲景云：病如桂枝證，頭不痛，項不強，寸脈微浮，胸中痞硬，氣上衝咽喉不得息者，此為胸中有寒也，當吐之；太陽中暍，身熱疼重而脈微衰，此夏月傷冷水，水行皮中也，當吐之；少陽病，頭痛發寒熱，脈緊小，是膈上有痰也，當吐之；病胸上諸實鬱郁而痛不能食，欲人手按之而反有濁唾，下利日十餘行，寸口脈微弦者，當吐之；懊憹煩躁不得眠，未經汗下者，謂之實煩，當吐之；宿食在上脘者，當吐之；並宜瓜蒂散主之。
惟諸亡血虛家，不可與瓜蒂散也。
又按《難經》云：下部有脈，上部無脈，其人當吐，不吐者死，此飲食內傷，填塞胸中，食傷太陰，風木生髮之氣，伏於下，宜瓜蒂散吐之。
《素問》所謂：木鬱則達之也。

吐去上焦有形之物，則木得舒暢，天地交而萬物通矣。
若尺脈絕者，不宜用此。
則是瓜蒂之用，專主於吐矣。
寇氏謂：瓜蒂吐涎，甚不損人，勝石綠、硇砂輩也。

朱丹溪謂：瓜蒂性急，能損胃氣，胃弱人及病後產後，宜以他藥代之。
夫瓜蒂乃陽明經除濕之藥，故能引去胸脘痰涎、頭目濕氣、皮膚水氣、黃疸濕熱諸證，凡胃弱人及病後產後，並不宜吐，何獨瓜蒂耶？
<u>集方</u>　（《傷寒論》：）治已上諸證當吐者。
用瓜蒂二錢五分（炒黃），赤小豆二錢五分，共為末，每用一錢，以香豉一合，熱湯七合，煮糜去滓，和服，少少加之，快吐乃止。

<u>續補集方</u>　（《經驗方》：）治風涎暴作，氣塞倒僕，不能言語，或五般癇證。
用瓜蒂研末，每用三分，白湯調灌，即吐涎湧沫。
如吐多困甚者，以麝香五釐，泡湯一盞，飲之即止。
（《傷寒論要》：）治急黃喘息不能臥，心上堅硬欲得水飲者。

以瓜蒂、赤小豆各一合，研末，白湯調服，方寸匕，一炊久即吐，如不吐，再用末吹鼻，出水亦可。
（《千金翼方》：）治一切發黃。
用瓜蒂為末，取以半茶匙，吹鼻中，輕則半日，重者一日，流取黃水乃愈。
（《瑞竹堂方》：）治十種蠱氣。

用瓜蒂為末，棗肉和丸梧子大，每服三十丸，生薑湯下，甚效。
（《活人書》：）治風濕頭痛不已。
用瓜蒂為末，取二分，嗅入鼻內，口含涼水，取出黃水愈。
（《千金方》：）治時瘧寒熱。

用瓜蒂二枚打爛，清水半盞浸一宿，頓服，取吐愈。
<u>甜瓜肉</u>　詳見《食物本草》。
<h3> - 西瓜</h3>
味甘、淡，氣寒，無毒。

李氏曰：按胡嶠徵回紇，得此種歸，名曰西瓜，則西瓜自五代時始入中國，今則南北皆有，而北方者味更佳美。
二月下種，蔓生，花葉皆如甜瓜，六、七月實熟，有周圍徑尺者，或有稜，或無稜，其色或青、或綠，其瓤或白、或紅，紅者味尤勝，其子或黃、或紅、或黑、或白，白者味劣，其味有甘、有淡、有酸，酸者為下。
<u>西瓜</u>　解暑熱，消煩止渴之藥也。
門吉士曰：按《本草綱目發明》言：西瓜，性寒，解熱下氣止渴，有天生白虎湯之名。

又按《松漠記聞》云：有人苦目病，或令以西瓜切片，曝乾，日日服之，遂愈，因其性冷降火故也。
然亦不宜多食，世謂醒醐灌頂，甘露灑心，取一時之快，而不知有傷脾助濕之患也。
真西山云：瓜桃生冷，宜少飧，免致秋冬成瘧痢是也。
<u>集方</u>　治陽明熱甚，舌燥煩渴者，或神情昏冒不寐，語言懶出者。

用好紅瓤西瓜，剖開取汁一碗，徐徐飲之即安。
（《廣筆記》：）治牙疼神方。
用經霜西瓜皮，燒灰，敷患處牙縫內，立效。
<h3> - 沙糖</h3>

味甘，氣溫，無毒。
李氏曰：沙糖系甘蔗汁煎煉而成，色紫黑如醬。
其法出西域，唐太宗遣人傳其法，以蔗汁過樟木槽，取而煎成。
清者為蔗餳，凝結有沙者為沙糖，甕中造成如石、如霜、如冰塊者，為石蜜、為糖霜、為冰糖也。

糖霜亦可煎化，即成鳥獸果物之狀，以充席獻。
今之貨者，又多雜以米楊諸物，不可不知。
<u>沙糖</u>　和中暖胃，活血行瘀之藥也。
梅青子曰：此係蔗汁煎煉至紫黑色而成，則寒質而轉為熱體矣。

故方氏（方龍潭）稱為和中暖胃，則嘔泄諸證屬虛寒者，往往與烏梅煎湯，飲之立安。
又如產後惡露不盡，瘀滯攻痛，與山楂、乾薑煎湯飲之，立止。
又如北方多食煙火，有中毒者，與綠豆、燈心，煎湯飲之，立消。
但甘溫發熱，多食反致動火生痰。

小兒多食，則病疳、損齒、生蟲、發脹等害。
如西北地高多燥，服此有益。
東南地下多濕，食之有助熱也。
<h3> - 甘蔗</h3>

味甘，微澀，氣寒，性熱，無毒。
入足陽明、太陰經。
李氏曰：蔗皆畦種叢生，最困地力。
莖似竹，內實，大者圍數寸長六七尺，根下節密以漸而疏，抽葉如蘆葉而大，長三四尺，扶疏四垂，八、九月收採，莖可過春充果食，其皮有紫、綠、白三色。

蘇氏曰：江浙、閩廣、湖南、蜀中俱有之。
蘆蔗，莖細短而節疏，但堪生啖，煎糖稍稀。
竹蔗，莖粗而長，可□汁煎沙糖，甚稠，福泉、吉廣諸州多作之，煉時和牛乳、豬脂者更佳，惟蜀中作之。
南人販至北地，蘆蔗多竹蔗少也。

凡草皆正生嫡出，惟蔗橫段側生，故從庶也。
甘蔗，和中養胃，生津止渴之藥也。
陳一齋曰：按李氏發明云，蔗，脾之果也，其漿甘寒，能降火熱，知其氣寒明矣。
《日華子》言：能消痰止渴，安煩解酒，此言一時煩熱少安，多食未有不發濕中之火，為病痰脹嘔嗽之疾。

詩言：飽食不須愁內熱，大官還有蔗漿寒者，此文人樂其甘寒爽口，為酒後一時止渴之需，作興賦此。
時人執此二句，信為寒涼之品，不知多食久食善發濕火，為病痰脹嘔嗽之疾，司醫者，可不深察乎。
<h2><span class="brown">果部　水果類</span></h2>
<h3> - 蓮子</h3>

味甘，氣平，性澀，無毒。
入手少陰，足太陰經。
李氏曰：蓮子生荊、楊、豫、益諸處，湖澤陂池皆有之，以蓮子種者，生遲；以藕芽種者，生速。
其芽穿泥成白蒻，即蔤也。

長者至丈餘，五、六月嫩時，沒水取之，可作蔬茹，俗呼藕絲菜，即此。
節生二莖，一為藕荷，其葉貼水，其下旁行生藕也；一為芰荷，其葉出水，其旁莖生花也。
其葉清明後生，六、七月開花，花有紅、白、粉紅三色，花心有黃鬚，蕊長寸余，須內即蓮也。
花褪蓮房成菂，菂在房如蜂子在窠之狀，六、七月採嫩者，生食脆美，至秋，房枯子黑，其堅如石，謂之石蓮子，八、九月收之，破去黑殼，謂之蓮肉。

冬月至春，掘藕食之，藕白有孔，有絲，大者如臂，長六七尺，凡五、六節。
大抵野生及紅花者，蓮多藕劣；種植及白花者，蓮少藕佳也，其花白者香，紅者豔，千葉者不結子。
別有苔蓮、並頭蓮、夜開晝卷蓮，外國又有金蓮、碧蓮皆是異種，故不多見。
又《相感志》云：荷梗塞穴，鼠自去，煎湯洗梳□，垢自退，物性自然也。

<u>蓮子</u>　補中益氣（《本經》），滋養五臟（孟詵），靖君相火邪之藥也（陳廷採）。
李氏（時珍）曰：此藥味甘，性澀，稟請芳之氣，得稼澀之部，脾之果也。
脾者黃宮，所以交媾水火會合木金者也。
土為元氣之母，母氣既和，津液相成，神乃自生。

故釋氏用為引譬，妙理具存。
醫家取為服食，百病可卻。
故大氏方：生食補腎澀精，治男子赤白淋濁，女子帶下崩中，又止久痢，固脾泄也。
熟食交心腎，止煩渴，益氣力，令人強健無病，耐老延年，乃藥中之清品也。

<h3> - 藕</h3>
涼血散血，清熱解暑之藥也（方龍潭）。
李氏（時珍）曰：此藥生於卑汙之中，而潔白自若，質柔而穿堅，居下而有節，孔竅玲瓏，絲綸內隱，可謂靈根矣。
其所主，皆心脾血分之疾。

如陳氏（藏器）方治熱渴煩悶。
大氏（《日華子》）方治產後瘀血。
孟氏方治霍亂水泄，皆屬熱邪。
為患者取此，清芳寒潔甘淡之味，以涼解之，如血熱血滯之病，悉潛消而默化矣。

第生食過多，不免有動冷氣，不無腹痛腸滑之虞耳。
如煮熟食，能養臟腑，和脾胃，凶年亦可代糧食焉。
<u>集方</u>　（《聖惠方》：）治時氣煩渴。
用生藕搗汁一盞，飲之。

（龐安常方：）治傷寒陽明熱病，口乾。
用生藕搗汁、生地黃汁、童子小便各一盞，和飲。
（《梅師方》：）治產後血瘀悶亂，血氣上衝，口乾腹痛。
用生藕搗汁二升，飲之。

（《方脈正宗》：）治熱極霍亂，以生藕搗汁一碗，飲之，痛泄立安。
（《簡便方》：）治小便熱淋，用生藕、生地黃、生自蘿蔔各搗汁一碗，和勻飲之。
（《千金方》：）治墜馬血瘀，積在胸腹，唾血無數者。
用生藕節搗爛，和酒絞汁，飲隨量用。

（《聖惠方》：）治食蟹中毒。
用生藕切碎浸米醋食之。
<h3> - 藕蔤</h3>
（又名藕絲菜。）

味甘，氣平，無毒。
（陶隱居曰藕蔤系五、六月嫩時採為蔬茹，老則為藕。）
<u>藕蔤</u>　解煩渴，散酒毒，下瘀血之藥也（李珣）。
孟氏曰：功用與藕同性也。

<h3> - 藕節</h3>
味苦澀，氣平，無毒。
消瘀血，止血妄行之藥也（朱丹溪）。
邢元壁曰：《日華子》治產後血悶腹脹，搗汁和熱童便飲，有效，蓋止中有行散之意。

又時珍方：治咳血、唾血、嘔血、吐血及便血、溺血、血淋、血崩等證，入四生飲、調營湯中，亦行止互通之妙用也。
<h3> - 蓮薏</h3>
（即蓮子中青心也。）
味苦，氣寒，無毒。

清心氣，止逆血，固遺精，縮小便之藥也。
<h3> - 蓮蕊須</h3>
味甘澀，氣溫，無毒。
入手足少陰經。

李氏曰：蓮蕊須系花開時，採取花中黃鬚也。
糖拌亦可充果食。
此藥本草不收，而三因諸方如固真丸、巨勝子丸，各補益方中往往有之，其功大抵與蓮子同也。
<u>蓮蕊須</u>　清心養腎之藥也。

《陳氏蒙詮》曰：此藥甘澀收斂，能止血調營，固精療帶。
古方同黃柏、甘草、牡蠣、魚膠、五味子、覆盆子、沙蒺藜各等分，合作丸服。
治夢遺精滑良。
<h3> - 蓮蓬殼</h3>

味苦澀，氣溫，無毒。
（江氏曰：宜陳久者良。）
<u>蓮蓬殼</u>　止血崩、血痢、脾泄、久痢之藥也（《日華子》）。
薛膚泉曰：此藥味澀固脫，婦人方中每用此止血止淋，亦急則治標之意。

<h3> - 荷葉</h3>
味苦，氣寒（蒸熟則溫，）無毒。
李氏曰：嫩者，名荷錢，象形也。
貼水者，名藕荷，生藕也。

出水者，名芰荷，生花也。
入藥宜用糕鋪中，甑內蒸米麵糖食者，曬乾用之良。
<u>荷葉</u>　澀腸止痢之藥也（陳廷採）。
茹氏（日匯）曰：按《本草發明》云：張潔古授東垣老人枳朮丸，方用荷葉燒飯為丸，東垣老年味之，始悟其理。

夫震者動也，人感之，生少陽甲膽，是屬風木，為生化萬物之根蒂，人之飲食入胃，營氣上行，即少陽甲膽之氣，與手少陽三焦元氣，同為生髮之氣。
《素問》云：履端於始，序則不愆。
荷葉產於淤泥而不為泥染，居於水中而不為水沒，其色青，其形仰，其中空，象震卦之體，食藥感此氣之化，胃氣豈有不升者乎。
更以燒飯和藥，與白朮協力，滋養胃氣，其利廣矣大矣。

世之用巴豆、牽牛者，豈足語此。
李瀕湖曰：震為雷，荷葉之體，仰而上承，乃述類象形之義。
故聞人規言能升發陽氣散瘀血，戴元禮又謂單服可以消湯水浮腫之氣，如澀腸止痢，緣其性味苦澀，以固脫耳。
<u>集方</u>　（《聖惠方》：）治卒暴吐血。

用藕節、荷葉蒂各七個，俱搗爛，以白蜜半盞，共二物煎滾，再入白水二碗，煎七分服，渣再加水煎。
（《聖惠》：）治衄血不止。
用藕節二十一個搗汁，熱湯內頓服。
（《全幼心鑑》：）治大便下血，用藕節曬乾，每用七個，和白蜜七茶匙，水二碗，煎一碗服。

<u>集方</u>　（《百一方》：）治勞心吐血。
用蓮子心十四個，麥門冬去心三錢，糯米五十粒，煎湯服。
<u>集方</u>　（《聖惠方》：）治血崩不止。
用陳年蓮蓬殼、荊芥穗各等分，各燒存性，總研末，每服二錢，米湯調服。

（《聖惠方》：）治天泡濕瘡。
用蓮蓬殼，切細炒焦為末，豬膽汁調塗。
（《方脈正宗》：）治久痢不止。
用陳蓮蓬殼一兩，黑棗三十個，煎湯飲。

<u>集方</u>　（《方脈正宗》：）治血痢久不止。
用糕甑上蒸爛荷葉，曬乾炒，研末，米湯調服二錢。
（《普濟方》：）治崩中下血。
用生荷葉（曬乾燒）五錢，蒲黃、黃芩（俱炒）各一兩，共研末，每服三錢，空心白湯調下。

治吐血、衄血，陽乘於陰血熱妄行者宜服四生丸，用生荷葉、生艾葉、生柏葉、生地黃各五錢，水煎服。
又方，用糕甑上蒸爛熟荷葉煎湯飲。
（《救急方》：）治產後心痛，因惡血不盡者。
用生荷葉炒香為末，每服三錢，白湯調下。

<h3> - 芡實</h3>
味甘，性澀，氣平，無毒。
入足太陰、少陰經。
《別錄》曰：芡實，出雷池池澤，今處處亦有，惟杭州者最勝。

上人善紀孕實時日，如期採取，則殼柔肉糯，早則殼爛肉未凝，遲則殼堅肉秔老矣。
李氏曰：三月生苗，莖在水中，葉貼水面，莖葉多有芒刺，莖長丈餘者，中必有孔，有絲。
軟者，剝皮可食。
葉似荷而大，皺文如□，面青背紫，五、六月作花，紫色，花開向日，向日結苞，外有青刺如蝟，形如慄球，花出苞頂形如雞喙，剝之內有斑駁軟肉，果子累累如珠鞏，殼內有白米，狀如魚目珠，根作三稜，煮食如芋。

《爾雅翼》曰：枚食細嚼，能致上池之津，故主益人，猶如馬齧短草則微悅，與小兒食不易長大，故主駐年。
芡與菱皆水物，而性異，芡花向日，菱花背日，其陰陽向背有不同，則損益陰陽亦別異矣。
《埤雅》云：荷花日舒夜飲，芡花晝合宵炕，此亦陰陽之異也。
孟氏曰：修治，先蒸熟，日中曬裂取仁，亦可春取粉用。

《暇日記》云：芡實一斗，以防風四兩，煎湯浸過，經久不壞。
倪朱漠曰：年荒五穀之不登，曰歉，此物能濟荒充食，以療飢，故曰芡也。
<u>芡實</u>　補脾胃，澀精氣之藥也（《日華子》）。
朱東生曰：按李氏云芡可濟歉，故謂之芡。

繆氏言：此得水土之氣以生，故味甘質糯，和養脾胃生化營液，稱為上品。
故前古主補中補腎，利腰脊膝痛，益精氣，強志意，為脾腎補養之專劑。
然質雖柔糯，而性極甘滯，如老人胃弱，小兒脾虛不善克化者，宜少與之。
故孫升子言：芡本不益人，而俗稱為水流黃何也？蓋人食此必咀嚼之，終日囁囁，膄而不膩，能使華液流通，轉相灌溉，其功勝於乳汁也。

<u>集方</u>　（《方脈正宗》：）治精髓不固，時多滑泄。
用芡實搗末，用金櫻子煎膏和丸，每早晚服數錢，專補下元，謂之水陸丹。
（《方脈正宗》：）治思慮色欲過度，損傷精氣，小便數澀，遺精淋帶。
用芡實四兩，蓮肉、茯苓（俱炒）各二兩，真秋石一兩，共研細，煮紅棗肉為丸，梧子大，每早服三錢，自湯下。

（《方脈正宗》：）治老幼脾腎虛熱。
用芡實、山藥、茯苓、白朮、蓮肉、薏苡仁、白藊豆各四兩，人參一兩，俱炒燥為末，白湯調服，治久痢如神。
山果類：有李子、梅子、桃子、栗子、棠梨、木桃、柰奈子、林檎、石榴子、橘子、柑子、橙子、柚子、香櫞、金橘、枇杷、楊梅、櫻桃、榛子。
夷果類：有荔枝、榧子、海松子。

瓜果類：有甜瓜、葡萄、甘蔗、菱實、烏芋、慈姑。
不入藥用，詳載《食物本草》。
治思慮傷心，心無血養，心中惕然，跳動不寧，如人將捕捉之貌，病名怔忡，以養心丸。
用芡實一斤，川貝母四兩，酸棗仁、當歸身、人參、黃耆、白朮、茯苓各二兩，川芎、北五味干各一兩（俱酒拌炒，研為細末），麥門冬、懷熟地各四兩，烏梅肉一兩（俱用酒煮，搗膏），共和為丸，如彈子大，每早晚不拘時干嚼一二丸，米湯過下。

<h2><span class="orange">卷之十六</span></h2>
<h2><span class="brown">菜部　葷菜類</span></h2>
<h3> - 韭</h3>
味辛甘酸，氣溫，性澀，有毒。

入手少陰，足厥陰經血分。
李氏曰：韭，叢生，豐本長葉青翠，可以根分，可以子種，其性內生，不得外長，葉高三寸便剪，剪忌日中。
一歲可五六剪。
收子者，只可一剪，八月開花成叢，九月收子。

其子黑色而扁，須風處陰乾，勿令浥郁。
北人至冬，移根於土窖中，培以馬糞，暖則即長，高可尺許，不見風口，其葉黃嫩，謂之韭黃。
豪貴家饌皆珍之。
王氏曰：韭者，久也。

剪而復生，久而不乏也。
可生可熟，可醃可菹，乃菜中最有益也。
<u>韭菜</u>　利氣行血之藥也（汪石山）。
夏碧潭曰：生則辛而行血。

如丹溪方治吐血，唾血，嘔血，衄血，淋血，尿血，婦人經脈逆行上衝之血，傷寒熱蓄千里內傷營分下行之血，打撲跌傷瘀結之血；或中惡卒死，人事昏迷；或胸痹急痛，錐刺欲死；或脅肋攢痛，雖以轉側。
並搗汁飲之。
熟則甘而補中。
如藏器方治陽虛腎冷，陽道不振，或腰膝冷疼，遺精夢泄，或久痢膿血，下腹脹墜，或膈噎不通，飲食少下，或痃癖積飲，否塞中宮。

並宜炒熟食之。
蓋人之氣，抑鬱者多。
凡人氣血，惟利通和，不利阻滯。
韭性行而能補，故可久食而無損也。

但性本通利，而氣味辛烈，前古雖稱補益，然多食亦令人神昏，最為養性家所忌，能善發相火故也。
肝、腎、胃家有火者，勿服。
瘡毒食之，愈增痛癢。
疔腫食之，令病轉劇。

<u>集方</u>　（已下四方俱出《方脈正宗》：）治吐血，唾血，嘔血，衄血，淋血，尿血，及一切血證。
用韭菜十斤（搗汁），生地黃五斤（切碎），浸韭菜汁內，烈日下曬乾，以生地黃黑爛、韭菜汁干為度，入石椿內，搗數千下，如爛膏無渣者，為丸彈子大，每早晚各服二丸，白蘿蔔煎湯化下。
治婦女經脈逆行，血室上衝，或吐或嘔。
用韭菜三斤搗汁，當歸、川芎、牡丹皮、丹參各二兩，玄胡索、木香各一兩（俱炒），大黃四兩（酒浸三日，曬乾，炒焦黑）。

共為末，韭菜汁和丸，彈子大，每服一丸，燈心湯化下。
治傷寒邪熱，隨經入里。
用白獲苓二兩（為末），韭萊十兩（搗汁），和熟即成錠子，重三錢，人參湯調下。
治打撲傷損，瘀血內脹。

用韭菜一斤（搗汁），和熱酒三分之一，徐徐飲之。
（《心鏡》：）治中惡卒死，人事昏迷，並療臥魘不寤。
用韭菜搗汁一碗，徐徐灌之。
（《食療本草》：）治胸痹急痛，錐刺欲死，不得俯仰，自汗出，或痛徹背腫，或脅肋攢痛，難以轉側。

並取生韭菜三斤，搗汁飲。
（已下五方俱出《方脈正宗》：）治陽虛腎冷，陽道不振。
或腰膝冷疼，遺精夢泄。
用韭菜白八兩，和胡桃肉（去皮）二兩，同脂麻油炒熟，日食之，一月愈。

治久痢膿血，下腹脹墜。
用韭菜白八兩，和黃牛肉四兩（切薄片），同脂麻油炒熟，日食之，一月愈。
治膈噎不通，飲食不下。
用韭菜汁一碗，和茯苓末四兩，作細丸，綠豆大，每服一錢，白湯吞下。

治痃癖積飲，否塞胸腹。
用韭菜白八兩，和熟犬肉四兩，脂麻油同炒熟，日食之，一月愈。
治抑鬱憂悶之人，胃脘有痰飲惡血，或脹或痛者。
用韭菜白一把白滾湯略菹，不可過熟，和醬油姜醋拌，日食之，一月愈。

（《袖珍方》：）治痔瘡腫痛。
用韭菜一把，泡滾湯中，以器蓋之，留一孔，乘熱坐孔上，先熏後洗，數次愈。
（《四聲本草》：）治小兒胎毒。
初生時以韭菜汁數匙，灌之即吐出惡水涎沫，永無諸病。

（《集簡方》：）治跌撲傷損出血，並金瘡出血不止。
以韭汁，和風化石灰，日乾，每用為末，敷之立止。
（《肘後方》：）治風犬咬傷。
用冷水洗淨傷處，用韭菜搗汁一碗，飲之，渣隨敷傷處，七日再如法搗汁飲，並渣換敷，以四十九日，共飲汁七碗，渣換七次，忌食魚豬雞鵝犬肉百日。

<h3> - 韭子</h3>
味辛甘，氣溫，無毒。
通淋濁，利小水之藥也。
李氏（白尚之抄）曰：腎主閉臟，肝主疏泄，韭乃肝之菜。

臭氣歸腎，善疏泄閉臟抑鬱之氣，故淋濁可通，溺閉可利，又遺尿不禁可止。
按《素問》曰：思想無窮，與入房太甚，發為筋痿，及為白淫，男隨溲而出，女子綿綿而下，乃足厥陰肝病也。
此藥專治遺精漏泄，淋濁，小便不通不禁，女子帶下者。
能入厥陰，甘溫而補肝及命門之不足，故專治下焦諸證云。

<h3> - 韭黃</h3>
（乃韭芽之未出土者。）
味甘辛，氣溫，有小毒。
酒席中以此供饌，甚可口，官家嘗珍之。

然食之滯氣，發瘡疥，以含抑鬱未申之氣故也。
<h3> - 蔥</h3>
味辛甘，氣溫，無毒。
氣厚，味薄，可升可降，陽也。

通行手足十二經。
韓氏曰：蔥有四種，南北東西皆有之。
山谷者曰茖蔥。
陸地者曰胡蔥、凍蔥、漢蔥。

漢蔥又名大蔥，其莖粗硬而味淡，春時開花，作子卒黑，味辛而三瓣。
凍蔥，又名冬蔥或名大茖蔥，其莖柔軟而香，不結子，分莖栽蒔，夏衰冬盛，上供多用之。
胡蔥莖葉俱粗大而硬，味辛烈，茖蔥似胡蔥而稍細。
茖蔥療病相宜。

凍蔥入食料最美，闢腥氣。
外有一種五爪蔥，荊楚人多種之，其皮微赤，每莖上出歧如角，角下生根，五月摘下種之成叢，不結子，亦可充食料。
今浙人亦種盆內，云能辟邪。
<u>蔥白</u>　發散寒邪，疏通逆氣，流散血鬱之藥也（寇氏本草）。

方龍潭曰：味辛應金，中空象肺。
前人主傷寒，邪在太陽經，寒熱頭痛，無汗氣促者。
又治霍亂轉筋，懊悶腹疼者。
凡陰寒之證，惟此可攻。

如喉痹不通，腮頤腫脹，或溲便阻閉，小腹急墜。
或胎孕不安，腰腹疼痛。
或心胃攻疼，寒熱蟲積。
或奔豚瘕疝，走痛上下。

或腳氣內攻，腹脹厥逆。
凡氣閉之證，惟此可行。
凡諸肉食之味，用蔥調製，不但取其香烈闢腥，而亦可解百物之毒也。
生則辛散，而發越表裡寒邪。

熱則甘補，而通達上下陽氣氣者，血之帥也，氣通則血活矣。
故陳氏勝金丹方，每制乳香、沒藥俱搗蔥汁煮之，能使氣行血和之意。
大抵此劑辛烈之性最甚，而發散之功最多。
若多食則昏人頭目，損人元氣。

蓋因走散之力大也。
分而論之，或謂蔥白解表，蔥實補中，蔥葉去毒，蔥根止頭痛，極有理也。
盧子由先生曰：蔥也，白根層理，綠莖空中，上達橫遍，陽氣前通之象也。
方之奇方急方，劑之宜劑通劑也。

故力能內開骨節，外達毫竅，上徹巔頂，下及趺踵。
故主陽氣閉塞，致寒風外侮，作湯盪滌之，前通陽氣，揚液為汗也。
其氣開出，當入太陰。
其性通明，當入陽明。

倘陽明闔機不及者，投之寧免走泄之失。
<u>集方</u>　（《活人書》：）治傷寒頭痛如破，發熱無汗氣促者。
用連根蔥白八兩，生薑二兩，水煮溫服。
初起一二日，用此取汗。

（《千金方》：）治傷寒因交接勞復者，腹痛卵腫。
用蔥白二兩，搗爛，和入米醋一鍾，白滾湯一碗，調和飲之。
（《深師方》：）治霍亂煩躁，坐臥不安者。
用蔥白二十莖，大棗十枚，冰二升，煎一升，溫和服。

（《深師方》：）治喉痹不通，腮頤腫脹。
用桔梗五錢，甘草一錢，水煎，臨服時，和入蔥汁半盞，徐徐飲之。
（《本事方》：）治小便阻閉不通，小腹急墜。
用蔥白三斤（銼炒），用帛盛二個，更互熨摸小腹，氣透即通也。

治胎孕不安，腰腹疼痛，或胎上逼心，坐臥不得。
用蔥白一斤，煮濃汁飲之。
未死即安，已死即出。
未效再服。

一方加當歸、川芎各三錢同煮。
（《瑞竹堂方》：）治心胃攻痛，不拘寒熱蟲積，甚至牙關緊閉，欲絕者。
以老蔥十莖，搗爛，入滾湯數匙，帛裹絞汁半盞，再和脂麻油廿余匙，灌入，但得下咽即蘇，少頃，蟲積皆化，黃水而下，永不再發。
（《方脈正宗》：）治奔豚瘕疝走痛上下。

用蔥白一兩，茯苓、生薑各五錢，胡盧巴三錢，水煎服。
外再用蔥白八兩，搗膏炒熱，用帛裹，熨小腹臍間上下。
（《湯氏寶鑑》：）治小兒盤腸內釣，腹痛。
用蔥白二兩，煎湯，洗兒腹上，再以蔥白連須者三兩，搗膏炒微熱，貼臍上，良久尿出，痛自止。

（《方脈正宗》：）治腳氣內攻，腹脹厥逆。
用蔥白四兩，枳殼、檳榔、牛膝各五錢，大黃（酒製）、附子（童便制）各三錢，水煎，徐徐灌之。
<u>續補集方</u>　（《南陽活人¸》：）治陰毒腹痛厥逆，唇青卵縮，六脈將絕者。
用蔥一大束，去根及青，取白二寸，用線紮成墩子，烘熱安臍上，以熨斗盛火熨之，蔥環即止，良久，熱氣透入手足，溫而有汗，即瘥。

乃服四逆理中參附諸湯。
若熨而手足不溫，不可治。
（《華佗救急方》：）治脫陽危證。
凡人大吐大泄之後，四肢厥冷，不省人事；或與婦人交後，小腹絞痛，外腎收縮，冷汗出。

先以蔥白炒熱熨臍上，再以蔥白三七莖搗爛，用酒煮灌之，陽氣即回。
（崔氏方：）治大人小兒無故卒然死絕，名為中惡。
急取蔥白心一段，刺入鼻孔中。
男左女右，鼻中血出，即蘇。

（《聖濟錄》：）治水腫。
用蔥白一把，煮水二碗，徐徐服，當下水出病已。
垂困者，取蔥搗爛坐之。
（《千金方》：）治諸般腫毒、疔毒。

以蔥汁煎稠，和煉熟蜜少許，乘熱，不時塗之。
（《肘後方》：）治腦破骨折。
用蔥白搗膏，和生蜜少許，再加小麥粉和勻，厚封傷處效。
<h3> - 薤白</h3>

味辛苦，氣溫，性滑，無毒，可升可降，陽也。
入手陽明經。
李氏曰：薤，又名火蔥，又名菜芝，生魯山平澤。
今所在亦有。

八月栽根，九月分蒔，宜肥壤之地。
種法，一本率七八支，支多者，科輒圓大，故以七八為率也，狀似韭，但韭葉中實而扁，有劍脊，薤葉中空而稍圓，有稜線，嗅如蔥，三月作花，細碎紫白色，不結實。
《爾雅翼》云：薤似韭而無實也，亦不甚葷，古禮脂用蔥，膏用薤。
膏，犬豕之屬。

脂，羊牛麋鹿之類。
蓋物各有所宜，故薤與牛肉同啖，令人羸瘦是矣。
蓋雖葷物，乃能去腥，第狼食之迷，虎啖之憒，鼠吞之毛落，狗嚼之反胃，獨與獸不相宜也。
今圃人種薤者，每用大蒜，置硫黃其中，久則種分為薤，薤有赤白二種，赤者苦無味，白者肥且美，可供食饌，充藥用。

閩人日作素蔬，飯僧供佛，交天祀神，非此不稱敬，別有一種水晶蔥，蒜根蔥葉，與薤相似，其臭不臭，亦其類也。
按王禎《農書》云：野薤，俗名天蒜，生麥原中，似薤而小，味益辛，亦可供食，但不多有。
《爾雅》所謂山韭者是矣。
<u>薤白</u>　溫陽暖胃，行滯氣（《別錄》），禁泄痢之藥也（王好古）。

邵起寰曰：按李時珍言，道家以薤為五葷之一，其性溫補，服食家皆須之。
又按杜氏詩云：束比青芻色，圓如玉箸頭，衰年關膈冷，味暖並無憂。
又按王禎《衣書》云：生則辛疏，能引涕唾，熟則溫補，能利陽道，植之不蠹，嚼之有益，老者怡之，少者懷之，學道人資之，疾病人賴之。
如孟氏本草云：服之可通神明，安魂魄，益中氣，續筋力。

據此諸說，則薤之一物，補陽暖胃，非虛語矣。
但溫辛性熱，如陰虛發熱病，不宜食也。
<u>集方</u>　（《食醫心鏡》：）治赤白久痢。
用薤白，和白米煮粥食之。

此方又治產後諸痢，小兒疳痢，同法。
（仲景方：）治胸痹刺痛，喘息咳唾，短氣者。
用薤白八兩，栝樓實一枚，水二升，煮半升服。
一方加半夏、生薑、枳實各五錢。

（《肘後方》：）治卒中惡死。
用薤白搗汁，灌入鼻中即省。
（《範汪方》：）治產後諸痢。
用薤白一把，同羊卵炒食。

（《古今錄驗》：）治妊娠胎動腹痛。
用薤白一兩，當歸五錢，水煎服。
（《聖惠方》：）治咽喉腫痛。
用薤根搗爛，熱醋調塗腫處。

治血向口鼻中出如湧泉，諸藥止之不效者。
用生薤白、生韭白、生薑各五錢，生地黃、生荷葉、生藕節、生茅根各一兩，俱搗汁冷飲之。
（薤白湯：）治一切腹痛之總司，腹痛有寒熱食血濕痰蟲實虛九般之別。
用薤白三錢，香附、川芎、白芷、茯苓、黑山梔、陳皮、乾薑各一錢五分，水煎服。

腹痛綿綿，無增減者，寒也，本方加吳茱、木香、砂仁、肉桂；腹痛乍痛乍止，口渴而小便澀者，火也，加黃連、黃芩、白芍、天花粉；腹痛而瀉，瀉而痛減者，食積也，加山楂、枳實、蘿蔔子、厚朴；腹痛著一處不移者，是死血也，加桃仁、歸尾、玄胡索、川芎、肉桂、紅花；腹痛而小便不利者，是濕痰也，加蒼朮、豬苓、澤瀉、半夏；腹痛而鉤引脅下有聲者，是痰飲也，加蒼朮、南星、烏藥、木香、半夏、厚朴；腹痛而時止時作，面白唇紅者，是蟲積也，加烏梅、花椒、檳榔、苦楝子、牽牛；頭疼腹痛，以手按之，腹軟而痛止者，虛也，加人參、白朮、當歸、黃耆、白芍藥、熟地黃；腹痛手不可按者，是實痛也，加枳實、檳榔、瓜蔞仁、大黃。
<h3> - 白芥子</h3>
味辛，氣溫，無毒。
李氏曰：白芥，生太原河東，但處處可種。

今人知蒔者少，以八、九月下種，冬生苗，葉可食，至春深，莖高二三尺，其葉花而有丫如花芥，葉青白色，莖易起而中空，性脆最畏狂風大雪，須用竹枝謹護，乃免折損，三月開黃花，香郁，結角如芥角，其子大如粱米，黃白色。
又有一種莖大而中實者尤高，其子亦大，此萊雖是芥類，迥然別種也，入藥勝於芥辣子。
<u>白芥子</u>　化痰消痞之藥也（孫思邈）。
沈孔庭曰：按李氏方云，辛能利氣，溫能發散，故其功用，專於豁痰平逆氣，推為上劑。

如痰在膜脅關節之間，胸膈臟腑之內，非此不能通達。
古方控涎丹用此，正此義也。
又按《韓氏醫通》云：凡老人苦於痰氣喘嗽，胸滿懶食，不可妄投燥利之藥，宜三子養親湯治之，隨手獲效。
蓋白芥子主痰而下氣寬中，紫蘇子主氣而定喘止嗽，蘿蔔子主食而消滯降氣，各微炒研末，每劑不過三四錢，煮湯飲之。

如大便素實者，入白蜜二三匙，冬月加姜一二片尤良。
如陰虛勞瘵，血虛生痰之證，禁用之。
<u>集方</u>　（《摘玄方》：）治胸脅痰飲。
用白芥子五錢，白朮一兩，為末，棗肉和搗為丸，梧子大，每清晨白湯下百丸。

（《方脈正宗》：）治風濕涎痰結成痞塊。
外用白芥子為末，醋調敷患上，內用白芥子為末，神麯打糊丸，梧子大，每服三錢，清晨參棗湯下。
（《普濟方》：）治痰火煩運。
用白芥子、黑芥子、大戟、甘遂、芒硝、硃砂各等分，為極細末，神麯打糊為丸，如梧子大，每食後服一錢，生薑湯下。

（《普濟方》：）治冷痰痞滿。
用白芥子、黑芥子、大戟、甘遂、胡椒、肉桂各等分，為末，神麯打糊丸，梧子大，每服一錢，生薑湯下。
（《瀕湖集簡方》：）治腫毒初起。
用白芥子研末，醋調塗之。

治氣膈臌脹，名五子散，用白芥子、山楂子、香附子、紫蘇子、白蘿蔔子各五錢，微炒，共研為細末，每早晚各食前服三錢，白湯調下。
治肺癰吐膿血，咳嗽面腫。
用陳年芥菜滷，久埋地中者，每日取十數匙，溫湯頓熱飲之立愈。
真仙方也。

<h3> - 萊菔子</h3>
味辛甘，氣平，無毒。
可升可降，陰中陽也。
入手足太陰經。

蘇氏曰：萊菔，南北皆有，北土尤多。
有大小二種，小者肉堅，宜蒸食。
大者肉脆，宜生啖。
河朔有極大者，而江甫安州、洪州、信陽者極大，重至五六斤，亦一時種蒔之力也。

李氏曰：性喜燒土，隨地可值，夏末布種，秋末刈苗，冬末採根，春末抽苔，高五六尺，開細花紫碧色，夏初結角，其子如大麻子，紫赤色，圓長不等。
其葉有大者，如蕪菁。
細者，如花芥。
皆有細柔毛。

其根色白，其狀有大小長短，圓扁粗滑，上銳下尖，細腰巨腹，歧尾叉頭，有須無須之別。
大抵生沙壤者，脆而甘淡。
生肥土者，堅而甘辣。
可生可熟，可菹可醬，可豉可醋，可糖可鹽，可飯可羹，乃蔬中之最有利益者。

與地黃同食，令人發白。
<u>萊菔子</u>　消食化痰，下氣定喘之藥也（李時珍）。
陸平林贊曰：萊菔味辛性劣，有姜之操，有芥之烈，散血消食，下氣降痰，功效甚捷。
其子味更辛利，故《日華》方研汁飲，吐風痰，利大小便，解積痢後重，又醋調敷，消腫毒，去脹滿，散跌撲損傷，瘀血內結諸證，皆利氣之效也。

丹溪方謂：蘿蔔子治痰，有推牆倒壁之功。
然其治痰，蓋本於利氣矣。
如元虛氣弱之人，有痰喘氣閉者，當與補養藥同用，庶幾乎。
<u>集方</u>　治老人痰氣喘嗽。

用萊菔子合白芥子蘇子，名三子養親湯。
方見前白芥子韓氏方中。
（《勝金方》：）治一切痰嗽喘急。
用萊菔子一兩（為極細末），甘草三錢（為細末），煉蜜丸彈子大，黃昏或五更時，噙口內徐徐咽之，痰自消，食自化矣。

治氣脹氣蠱。
用萊菔子四兩研水絞汁，浸砂仁二兩，浸一夜，炒燥，再浸炒，凡三四次，為末，用一錢，米湯調服。
（《衛生易簡方》：）治瘡疹欲出不出。
用萊菔子，生研末，米湯調服一二錢。

（已下六方出《方脈正宗》：）治風痰壅閉脹滿昏塞。
用萊菔子二兩，生研末，白湯調和，絞汁飲。
一切痰結，立時湧出。
治大小二便不通。

用萊菔子二兩，煎湯立通。
治痢疾有積，後重不通。
用萊菔子五錢，白芍藥三錢，大黃一錢，木香五分，水煎服。
治腫毒疼痛不消。

用萊菔子一兩，生研爛，和米醋調敷，消腫減毒氣。
治痰蠱食臌。
用萊菔子一兩，生研爛，和米醋調敷臍腹上，漸消。
治跌打損傷，瘀血脹痛。

用萊菔子二兩，生研爛，熱酒調敷，漸消。
治痢疾久不止。
用萊菔子二兩，白酒一鍾，浸一宿，取起搗汁，和酒濾出，加蜜一鍾，同煎滾調勻，溫服立止。
六聖膏，治一切痞塊、積氣、癖痰，肚大青筋，氣喘上壅，或發熱咳嗽，吐血衄血。

用萊菔子、大黃、肥皂肉、生薑、生蔥、大蒜頭（去衣）各八兩，上共搗爛，用水百碗，煎將干，濾去渣，再熬汁成膏，黑色為度，乘熱攤絹帛上，貼患上。
治小兒臍風撮口。
用萊菔子、生薑、蔥白、田螺肉各等分，共搗爛搭臍四旁一指厚，抱住，一時有屁，下泄而愈。
論臍風，多因斷臍之時，被風濕所侵，視按其臍必硬直；定有臍風，必自臍發出一道青筋，卻分兩岔，行至心，必死。

於青筋初發，急燈草蘸油，燃青筋頭並岔行盡處燎之，使截住不致攻心，更以外灸中脘三壯，內服萬億丸一二粒，以泄其胎毒也。
論撮口，由胎氣挾風熱之邪入臍，毒流心脾，故令舌強唇青，聚口啼哭不得，當視其齒根之上，有小泡子如粟米狀，急以針挑破，即開口便安，或用牛黃五釐，將白湯調滴入口，即愈。
<h3> - 生薑</h3>
味辛甘，氣溫，無毒。

氣味俱厚，浮而升，陽也。
入肺、脾、腸、胃諸經。
李氏曰：姜，生漢溫池州、江西、浙江諸處。
宜原隰沙地，四月取母姜種之，五月生苗，如初生嫩蘆，又似竹葉而稍潤，兩葉對生，葉亦辛香，無花實，性惡濕洳而又畏日，如秋熱則無姜，設一莖稍黴，則根病矣。

秋社前後，新芽頓長，如列指狀。
一種可生百指，皆分歧而上，即宜取出母姜，否則子母俱敗。
秋分採芽，脆嫩可口，霜降後，則生筋而老矣，日乾即為乾薑。
又《春秋運鬥樞》云：璇星下散而為姜。

<u>姜</u>　能通神明，去穢惡（朱文公），散風寒，和脾胃之藥也（張元素）。
蓋（邵起寰稿）生用發散，干則溫中。
凡中風、中暑、中氣、中毒，乾嘔霍亂，一切卒暴之證。
用薑汁與童便和服，立可解散。

然姜能開痰下氣，童便能降火也。
又生薑性散，能驅驅肌表之風寒。
乾薑性守，能攻腸胃之寒濕。
生薑止嘔，而治泄瀉自利。

乾薑止痛，而治臍腹攻疼。
生薑佐大棗，而厚腸胃。
乾薑君黃連，而瀉陰火。
生薑配二陳，而治痰尤捷。

乾薑配歸茱，而治疝最良。
然而血證不可用熱藥，以其血熱則行也。
又於吐血下血，及崩漏迫血妄行，反用炒黑乾薑以佐之，可以止血，其故何也？蓋物極則反，血去多而陰不復，使陽無所附，得炒姜之溫，助陽之生則陰復而歸於陽矣，豈血有不止之理乎。
又生薑為治寒之藥，而治火尤佳，若芩連之劑以姜拌炒，使苦寒之劑因其從而治其熱也，何姜之不可用乎？大抵姜之一劑，從其性而用之可也。

設使血證而遂用炒姜，必有誤投。
熱證而妄用生薑，必有誤治。
而且病痔之人，兼酒立發癰瘍之證，多食即生惡肉，豈曰姜能通神明，去穢惡而概用之乎？
沈則施先生曰：按前賢成無己云，薑、棗味辛甘，專行脾之津液而和營衛，藥中用此，亦可逐邪出汗血解。

而李時珍謂，去邪辟惡。
生啖熟食，醋醬、糟鹽、糖蜜浸製無所不宜，可蔬，可茶，可果，可藥，其用博矣。
凡早行山行，宜嚼一片，不犯霧露清濕之邪，及山嵐不正之氣也。
金靈昭先生曰：按前賢朱丹溪云，姜本辛熱，炒黑則苦而平矣。

能由陽入陰，由陰出陽，所以引氣藥入血分而補血，引血藥入血分而止血。
如血虛發熱，產後大熱，必須用之。
止血痢腸紅及唾血、吐血、嘔血、下血、血脫，面色白而夭不澤，六脈濡弱，有陰無陽者，大宜加之。
如古方有用四君子，配當歸、熟地加炒黑乾薑，而治氣虛血脫者。

有用四物湯，配人參、黃耆加炒黑乾薑，而治血虛氣弱者。
有陽生陰長，陰和陽合之義云。
倪朱謨曰：生薑、乾薑統治百病，不拘寒熱虛實，並外感內傷，及不內外因諸證。
寒則為桂附使，熱則為苓連使，虛則為參耆歸芍使，實則為枳樸檳陳使。

從芒硝、大黃則攻下而行，從熟地、石斛則凝斂而止。
從燥藥則燥，從潤藥則潤。
應外用者，或搗汁塗，或搗渣熨。
治病萬種，應變無方，顧人用之何如耳。

惟癰瘍痔血之證，宜禁用之。
<u>集方</u>　（已下此二方出《方脈正宗》：）治中風痰迷，人事不情。
用生薑一兩，半夏、人參、白朮各五錢，水煎服。
治中暑熱極，煩渴。

用生薑三片，黃連一錢，知母、石膏各五錢，甘草五分，水煎，臨服時加童便一盞。
治中氣昏厥，亦有痰閉者。
用生薑五錢，半夏、陳皮、木香各一錢五分，甘草八分，水煎，臨服時加童便一盞。
治中一切禽、獸、蟲、魚、草、木諸毒。

用生薑汁半盞，和糞清半盞，微溫服。
治霍亂轉筋，不吐不瀉。
用生薑汁半盞，和童便半盞，食鹽五分，調勻，冷服。
治感冒風寒。

用生薑五片，紫蘇葉一兩，水煎服。
治泄瀉自利。
用生薑一兩，烏梅五個，煎湯，調砂糖五錢，飲之。
治臍腹冷疼。

用乾薑一兩，吳萸、砂仁各三錢，水煎服。
治吐血逆湧盈盆。
用炒薑炭一兩，懷熟地、白芍藥各五錢，茯苓、羚羊角屑各二錢，甘草一錢，水煎服。
如四肢厥冷，脈細欲脫者。

加製附子、人參各五錢。
治嘔吐久不止。
用炒薑炭、白朮各一兩，水煎服。
治時行寒瘧。

用生薑四兩，白朮二兩，草果一兩，水五大碗，煎二碗，於未發時早飲。
治冷痰嗽。
用生薑二兩，餳糖一兩，水三碗，煎至碗半，溫和徐徐飲。
<u>續補集方</u>　（寇氏方：）治暴逆氣上。

用生薑三片，嚼之立定。
（《千金方》：）治心下痞脹，兼嘔噦者。
用生薑四兩，半夏二兩，水十碗，煮二碗，徐徐服。
（《外臺》方：）治霍亂轉筋，入腹欲死。

用生薑三兩，搗細，入白酒內煮滾，徐徐飲，以姜渣乘熱敷痛處。
（陶氏《傷寒書》：）治胸脅滿痛，結實硬脹者。
以生薑一斤，搗細炒熱，布包，於患處款款熨之，冷再易。
（《外臺》方：）治大便不通。

用生薑，醬內淹一日，削成尖條，納入穀道中。
（陶氏《傷寒書》：）治濕熱發黃。
用生薑，周身時時擦之，漸退。
（寇氏方：）治暴赤腫眼。

用古銅錢刮姜取汁，於錢上點之，次日即愈。
（陶氏方：）治諸病舌上生胎。
以生薑片蘸鹽湯擦之，自去。
（《方脈正宗》：）治滿口爛瘡。

用生薑搗汁，頻頻汩漱甚良。
（《普濟方》：）治齒牙疼痛。
用老生薑切成碎米，用枯礬等分，拌勻，時時擦之。
（《扶壽方》：）治刀斧金瘡。

用生薑搗極爛，敷上扎定，次日即生肉。
（王千戶方：）治閃肭手足，並跌撲內傷。
用生薑和蔥白搗爛，和麵炒熱𨠭之。
（《海上方》：）治腫毒初起。

用老薑一塊磨汁，時時塗之，漸消。
（《千金方》：）治一切禽獸百蟲咬人中毒。
用生薑搗汁，外敷內服，自解。
（《方脈正宗》：）治中一切草藥食毒。

用生薑搗汁半盞，徐徐飲之，即解。
（《方脈正宗》：）治血痢不止。
用乾薑炒成炭末五錢，真阿膠麥面拌炒成珠六錢，甘草、川黃連各三錢，共為末，和勻，每服一錢，米湯調服。
<h3> - 姜皮</h3>

味辛而散，去表寒，消浮腫，化痞滿腹脹之藥也（李時珍）。
煎湯代茶飲，其效立見。
<h3> - 姜葉</h3>
味辛而溫。

散水結，殺魚膾生冷諸積之藥也（張機）。
搗汁和酒飲，其驗如神。
治陰毒傷寒，惡寒無熱，嘔吐泄瀉，呃逆吐蛔。
口鼻冷氣，水漿不入，甚至大小便不禁，語言無聲，目睛凝定，四肢厥逆，身冷如冰。

先用蔥搗爛炒，乘熱熨臍上，如冷再炒換熨，內服加味理中湯，乾薑、大附子（炮）、人參、白朮、肉桂各一兩，甘草五錢，水煎，溫和徐徐灌之。
<h3> - 蕪荽</h3>
味辛，氣溫，無毒，可升可降，陽中陰也。
入手少陰，足太陰、厥陰經。

李氏曰：芫姜，南北處處有之。
八月下種，初生柔莖圓葉，有花歧，根軟而白，冬春採之，香美可食，亦可作菹。
立夏後開細花，淡紫色如芹菜花，五月收子，如大麻子，亦辛香。
於蔬菜中，子葉俱可用，生熟俱可食，宜肥地種之。

<u>芫荽</u>　通心氣，辟惡氣，發痘疹之藥也（《嘉祐本草》）。
吳養元曰：此藥辛溫香竄，內通心脾，外達肢體，能闢一切不正之邪，能發一切郁逆之氣。
故痘瘡沙疹，發出不快透者，以此煎飲。
又將根莖數枝，臥床上下左右懸掛，聞此香氣，即百邪可法，百病可出，和胃散風，開鬱導閉。

設有胡臭汗氣，天癸穢血之氣，用此大能闢除。
若天令陰寒，兒體虛弱，用此最妙也。
<u>集方</u>　（錢氏方：）治痘瘄出不快。
用芫荽三錢，煎湯飲之。

如再不透，再用芫荽二兩切碎，入罐內，以酒一壺，煎滾沃之，以物蓋定，勿令泄氣，候冷去渣，微微含噴，從項背至足，令遍，勿噴頭面。
（《經驗方》：）治產後無乳。
用芫荽煎湯，飲之。
（《聖濟總錄》：）治小便不通。

用芫荽煎湯，飲之。
（《必效》：）治中蠱毒。
用芫荽根搗汁半升，和酒服，立解。
（《普濟方》：）治腸鳳下血，或赤白痢。

用芫荽五錢，甘草二錢，煎湯頻飲，未效再用。
治小兒盤腸氣痛則腰曲乾啼，頭上出汗者是也。
此是感受風冷所致。
急用芫荽一把，蔥白二十莖，煎湯，熨洗其腹，良久尿自湧出，其痛自止。

<h3> - 芹萊</h3>
味甘，氣寒，無毒。
沉也，降也。
李氏曰：芹有水旱二種。

水芹，生江湖陂澤之涯。
旱芹，生路園陸地。
又有赤白二種。
二月生苗，其莖有節，其葉對節而生，似芎藭莖有稜而中空，其氣芬芳，五月開細白花，如蛇床花，楚人採以濟飢，其利溥哉。

詩云：□沸檻泉，言採其芹。
<u>芹菜</u>　解酒熱丹石藥毒，煙火煤火之毒之藥也。
黃正暘曰：《日華子》治五種熱疸黃病，婦人血熱暴崩，天行時火煩渴諸證。
蓋涼而清利之物也。

調鹽醋食，可充蔬菜。
如脾胃虛弱，中氣寒乏者，禁食之。
二、八月宜少食，恐蜥蜴虺蛇之精，嘗伏其中，誤食多有病瘕者。
<u>集方</u>　治已上諸病。

俱用芹菜，鹽醋調和食之，不配他藥兼用者。
如治五種疸黃病。
僅用米醋一味調食，鹽味鹹又不可加入也。
<h3> - □香</h3>

（即茴香。）
味辛甘平，氣溫，臭香，無毒。
可升可降，陽也。
入手足太陰、少陰經。

李氏曰：□香，深冬宿根再發，莖叢生，似蒿，高三四尺，細葉嫩綠似藻，五、六月開花，花頭如傘蓋，文似蛇床花而色黃，結子似麥粒，有細稜而輕浮，俗呼小茴香。
所在皆有，惟寧夏者稱第一。
番舶來者，子大如柏實，裂成八瓣，一瓣一核，核似豆，黃褐色，臭更芳香，味更甜蜜，俗呼八角茴香。
廣西左右江恫中亦有之，形與中原者返別。

第氣味相同，北人得之，咀嚼薦酒，入藥最良。
修治者，焙燥研細用。
八角者，去便及子。
<u>□香</u>　溫中快氣之藥也。

方龍潭曰：此藥辛香發散，甘平和胃。
故《唐本草》善主一切諸氣。
如心腹冷氣，暴疼心氣，嘔逆胃氣，腰腎虛氣，寒濕腳氣，小腹弦氣，膀胱水氣，陰㿉疝氣，陰汗濕氣，陰子冷氣，陰腫木氣，陰脹滯氣。
其溫中散寒，立行諸氣，乃小腹少腹，至陰之分之要品也。

倘胃腎多火，得熱即嘔，得熱即痛，得熱即脹，諸證與陽道數舉、精滑夢遺者，宜斟酌用也。
<u>集方</u>　治一切諸氣為病。
用小茴香一兩，炒研為末，每服三錢，不拘時，隨證用藥湯導引。
治心腹冷氣，用木香、吳茱萸；

治暴疼心氣，用玄胡索、香附；
治嘔逆胃氣，用砂仁、白朮、乾薑；
治腰腎虛氣，用杜仲、補骨脂；
治寒濕腳氣，用蒼朮、獨活；

治小腹弦氣，用荔枝核、橘核、川椒；
治膀胱水氣，用豬苓、澤瀉、木通、乾薑；
治陰㿉疝氣，用荔枝核、橘核、吳茱萸；
治陰汗濕氣，用蒼朮、蘄艾、木香；

治陰子冷氣，用肉桂、吳茱萸、製附子；
治陰腫木氣，用紅花、桃仁、肉桂、玄胡索；
治陰脹滯氣，用牛膝、木香、肉桂、龍膽草；
治卵核大痛欲死，厥陰冷寒之氣，用肉桂、乾薑、木香、製附子。

已上俱用小茴香為主，隨證配藥一二錢，煎湯調服。
出《方脈正宗》。
治痔瘡痔漏方。
痔者，成㿔未破也。

宜服開鬱火，清大腸藥。
漏者，潰出膿血也。
宜服解毒清火，調理氣血藥。
（痔有五種：曰牡，曰牝，曰脈，曰腸，曰氣也。

牡痔者，肛門邊發露肉珠狀如鼠奶，時時滴潰膿血也。
牝痔者，肛門邊生瘡，腫突一見，膿潰即散也。
脈痔者，腸口顆顆發㿔，且痛且癢，血出淋漓也。
腸痔者，肛門內結核，有血，寒熱往來，登廁厠脫肛也。

氣痔者，遇七情怒氣即發，肛門腫痛，氣散即消也。
又有酒痔，每遏醉酒即發，即腫痛流血。
血痔者，遇大便則血出不止。
諸痔若久不愈，必至穿穴，為漏矣。）

許玄窗口傳，治痔煎藥方。
用小茴香一錢，槐角子、玄參、黃柏、荊芥、苦參、白芍藥、當歸、生地、甘草、地榆、連翹各三錢，金銀花五錢，水二碗，煎一碗，食前服。
又方治痔瘡膿血，內潰者。
用小茴香末一錢，黑白牽牛子取頭末三錢，用獖豬腰子一個，剖開入藥末在內，線扎紙裹水濕，灰火內煨熟，去紙，空心嚼吃，忌飲食半日，至巳時腹中打下，先膿後血，毒氣出盡，永不再發。

（內托丸：）用小茴香五錢，黃耆、白朮、當歸、白芍、茯苓、熟地黃、川芎各一兩，人參、肉桂各五錢，煉蜜丸，空心服。
外有熏洗方，並生肌散，俱見馬齒莧下。
藥線方，見草烏下。
治痔漏只有一孔者，用此藥不過十日全愈。

用小茴香一兩，白芷三兩，白礬一兩，三味共為細末，鐵勺內鉻成餅，再炭火煅令煙盡，取出去火毒，為細末，用麵糊和為錠，成條插入漏內，直透里痛處為止，每日用三次，七日為止，至十餘日，結痂而愈。
<h3> - 羅勒</h3>
味辛，氣溫，微毒。
可升可降，陽也。

入手足太陰，手足陽明經。
劉氏曰：羅勒，又名蘭香菜，南北處處有之。
有三種，一種似紫蘇葉，一種似生菜葉，一種葉大者極香，三種俱於三月種之乃生，否則不生。
當以魚腥水、米泔水澆灌則香而茂，但不宜糞水也。

宜溝旁水側廣種之，饑年亦可濟用。
其子褐色如蜜，七月收之。
<u>羅勒</u>　調中和胃，消食去惡氣之藥也（劉禹錫）。
按吳瑞本草云：能闢飛屍，鬼疰蠱毒。

而李東垣治牙疼口臭神功丸，用此但取其去惡氣而已。
故《飲膳正要》云：與諸菜同食，味辛香，能闢腥氣，皆此意也。
其子去目中翳障極驗。
用羅勒子洗曬，每納一粒入眥內，閉目少頃，連膜而出。

李瀕湖謂：取子試之水中，亦脹大。
蓋此子得濕即脹，故能染惹哆障浮膜爾。
然目中不可著一塵，而此子可納三五顆，亦不妨礙，此一異也。
<u>集方</u>　治汗出染衣，黃如柏汁，此名黃汗，其證發熱，汗出而渴，身體浮腫，此因出汗時，受風冷水寒之氣，入於汗孔得之，宜服四仙散。

用羅勒二錢，桂枝三錢，黃耆、白芍藥各五錢，水酒各一碗，煎服。
<h2><span class="brown">菜部　柔滑類</span></h2>
<h3> - 薺萊</h3>
味甘，氣溫，無毒。

吳氏曰：薺生野中，處處有之，其類有大小二種。
小者，莖扁花葉亦小，味美。
其最細者名沙薺也。
大者，根莖皆大而味稍苦。

詩云：誰謂茶苦，其甘如薺者是也。
冬至後生苗，正二月起莖五六寸，開細白花，整整如一，結莢如小萍而有三角，莢內細子如葶藶子，四月收之。
李氏曰：釋家取花莖，作挑燈杖，可闢蚊蛾，謂之護生草。
<u>薺菜</u>　和中利五臟之藥也（《別錄》）。

蔡心吾曰：甄氏方，取根葉燒灰，白湯調服二三錢，治赤白久痢極效。
作羹食，亦利腸胃，解酒積去滯，而又能收斂浮氣也。
花葉對生，整齊如一，故名薺。
而又止齊一身之氣，故治痢去積滯不行者可通，久痢多行者可止，蓋取此齊之之義云。

<h3> - 蒲公英</h3>
味甘，氣寒，無毒。
沉也，降也。
入足少陰經。

李氏曰：蒲公英，江之南北平澤地上，他處亦有，嶺南絕無也。
小科布地，四散而生，一莖直上，莖端開花，色黃如金，形如單菊而大，莖長三四寸，斷之有白汁。
嫩苗可充蔬食，二月採花，三月採根。
有紫花者，名大丁草。

又一種相類而無花者，名地膽草。
治療各別，三種俱能制汞伏砒。
<u>蒲公英</u>　化熱毒，解療腫癰瘍之藥也。
蘇氏方（陶士和抄）治婦人乳癰、結核，惡腫疔毒。

同忍冬藤，用生酒煎服，一睡即安，真仙方也。
<u>集方</u>　（薛氏方：）治乳癰並一切惡毒未成，一服即消。
用蒲公英一兩，金銀花八錢，當歸三錢，瓜蔞一個（連皮搗爛），乳香、沒藥各一錢五分，甘草一錢，酒水各二大碗，煎碗半，徐徐服。
（《方脈正宗》：）治牙齒不堅固。

取蒲公英曬乾，燒灰擦牙妙。
<h3> - 莧萊</h3>
味甘，氣寒，性滑，無毒。
李氏曰：莧有數種，有赤、白、大、小、家種、野生之不同。

並以三月發苗，四月刈其嫩葉作羹食。
如六月以後，老則味苦，不堪食也。
開細花成穗，穗中細子扁而光黑，與青葙子、雞冠子各別，八、九月收之。
莖老者，長四五尺。

野生者，北人呼為糖莧，柔莖細葉，味比家莧更勝，水煮曬乾，亦可療飢。
<u>莧菜</u>　滑腸利結之藥也。
陸平林曰：雲林方，善治老人血枯氣結，大便不行，取金華醃豬肉和莧菜煮食，即潤澤可通。
又婦人胎前食此，可令易產。

產後大便閉澀不通，食此亦可潤腸胃。
如胃腸不實，大便溏泄者，勿食。
有蠱積脹滿病者，勿食。
又不可與鱉肉同食，食之生鱉瘕。

取鱉肉切豆大，以莧菜封裹，埋土內一宿，盡變成小鱉也。
<h3> - 馬齒莧</h3>
味甘酸，氣寒，無毒。
李氏曰：馬齒莧，處處園野生之。

柔莖布地，細葉對生，六、七月開細黃花，結小尖莢，莢中細子如葶藶子。
初夏採其苗煮曬乾，可為蔬食，似莧而實非莧。
今以莧名者，因其形類氣味與莧同也。
又名五行草，其葉青梗赤，花黃根白，子黑也。

韓氏曰：此有二種葉，大者不堪用，葉小者，節間有水銀，每十斤有六兩至八兩者，故方士採取，別有法度，伏砒結汞，煮丹砂，伏硫黃，死雄黃，制雌黃。
又種水馬齒莧，生水中，形狀相似，亦可為食。
<u>馬齒莧</u>　療三十六種風毒，又散血消腫，解毒，利大腸，滑胎氣，通淋結之藥也。
味本甘酸（朱正泉抄），而性頗滑利。

故孟氏方：去風涼血，解毒利竅，通淋。
蓋本於氣寒而性利也。
如脾胃虛寒與大便溏滑者，勿用可也。
<u>集方</u>　（《海上方》：）治三十六種風毒結瘡。

用馬齒莧百斤，水二百斤，煮爛，取汁熬膏，不時塗之。
（《永類方》：）治小便腫痛。
用馬齒莧搗爛，傅之。
（《產寶》方：）治產後血痢，小便不通，臍腹痛。

用生馬齒莧四兩，搗汁三合，煎熬減半，和白蜜十餘匙，再煎百沸，每早晚隔湯頓服。
（楊氏方：）治痔瘡初起。
用馬齒莧水煮，和油醬食之，以湯熏洗，一月即愈。
治老人、虛人、產後婦人大便閉澀不通。

用馬齒莧煮熟，和油醬味食之。
（《聖惠方》：）治小便熱淋。
用馬齒莧搗汁一碗，空心溫和服。
（《壽域方》：）治中蠱欲死。

用馬齒莧搗汁一升，飲。
（《千金方》：）治腹中有蟲。
用馬齒莧一斤，水煮熱，調醋醬味食之，少頃，白蟲盡出也。
治小兒臍爛不瘥。

用馬齒莧燒灰，研細傅之。
並治牙疳臭爛。
治諸瘡久不瘥。
用馬齒莧曬乾，燒灰摻之。

（《肘後方》：）治毛蟲蜂蠆螫人，赤痛不止。
用馬齒莧搗爛，塗之妙。
（《海上方》：）治筋骨疼痛，不拘風濕寒氣及楊梅毒，並婦人月信病。
用馬齒莧二斤，五加皮半斤，蒼朮四兩，俱搗爛，以水煎湯洗澡畢，隨用蔥頭十個，生薑一兩，搗爛泡湯二碗，服之，用綿被蓋取汗，立時痛止。

（《食醫心鏡》：）治腳氣浮腫，心腹脹滿，小便澀少。
用馬齒莧煮粥食之。
洗痔漏神方，用馬齒莧、茄根、蔥頭各十餘莖，艾葉、五棓子、皮硝各三錢，花椒五十粒，上銼，水煎，先薰後洗，當時痛止。
治痔瘡潰爛。

敷藥可止爛收濕。
用馬齒莧曬乾燒灰一兩，輕粉二錢，寒水石（煅）、海螵蛸（水煮過）各五錢，共為極細末，敷摻患處，外用單油粉膏藥貼蓋，可收口。
<h3> - 薯蕷</h3>
（又名山藥。）

味甘，氣寒平，無毒。
入手足太陰經。
《別錄》曰：薯蕷，生嵩山山谷。
吳氏曰：今臨胸、鐘山、南廣、蜀道、北都、四明、山東、江南、懷慶諸處，春取宿根，以黃土和牛糞作畦種之，苗長以竹梢作引，高一二尺，夏月頻灌之。

李氏曰：入藥，野生者為勝。
供饌，家種者為良。
春生苗，蔓延籬落，紫莖綠葉，葉有三尖，似白牽牛葉，更厚而光澤，五、六月開花成穗，淡紅色，結莢成簇，三稜合成，堅而無仁，其子別結葉旁，狀似雷丸，大小不一，皮色土黃，內肉清白，煮食甘滑。
春冬採根，生時鄰地如粉，干則內實不虛，其色潔白如玉。

青黑者不堪入藥。
種植甚易，截作薄片者亦生，隨所杵之竅而像之也。
南中一種，生山中根細如指極緊實，刮磨入湯煮之，作塊不散，味更甘美，食之尤益於人，勝於家種者。
江浙閩中一種，根如姜芋，皮紫，極大者重數斤，煮食雖美，但氣寒於北地者。

修治：勿用平田生二三紀者，須要山中生經十紀者，其皮赤四面有須者良。
採得以銅刀刮去赤皮，洗去涎，再蒸過，曬乾用。
<u>薯蕷</u>　養脾胃，益心肺，滋腎陰之藥也。
按（邵起寰抄）方龍潭言甘能和脾，甘能補肝，甘能除大熱，甘能益陰氣。

如六味丸，所以用此以滋陰也。
如脾弱泄瀉，久痢腸滑（養脾胃），如驚悸怔忡，健忘恍惚（益心氣），如皮膚惟悴，乾咳無痰（益肺氣），如夢泄遺精，腰膝痿弱（滋腎陰），必須此藥治之。
甘涼而補，為中正和平之用也。
如東垣老人，君參朮以補脾，君參麥以補肺，君參歸以補心，君參地以補肝，君參杞以補腎。

無毒可以嘗服，使之乳制尤妙。
婁全善曰：肺為腎之上源，源既有滋，流豈無益。
如八味丸所以用此，以強陰而養陽也。
又《藥性論》言：能補五勞七傷。

作粉調食尤佳。
<u>集方</u>　（已下方俱出《方脈正宗》：）治脾弱泄瀉及久痢腸滑不禁。
用山藥四兩，人參、白朮各二兩，三味用淨土一錢，研細拌炒，北五味子一兩，訶子肉二兩，俱炒燥，研末，每服五錢，空心米湯調下。
治驚悸怔仲，健忘恍惚。

用山藥四兩，人參一兩，當歸身三兩，酸棗仁五兩，俱炒燥，研末，煉蜜丸，梧子大，每服五錢，白湯送下。
治皮膚惟悴，乾咳無痰。
用山藥四兩，人參一兩，麥門冬八兩（去心），知母三兩，鱉甲二兩（湯泡洗淨，火燒醋淬），蓮子百粒（不去心），分作十劑，水煎服。
治夢泄遺精，腰膝痿弱。

用山藥四兩，人參一兩，枸杞六兩，懷生地、牛膝、木瓜、杜仲、藏蕤各三兩，俱炒燥，牡蠣二兩（火燒），共研末，煉蜜丸，梧子大，每服四錢，白湯下。
<u>續補集方</u>　（《簡便單方》：）治胯眼臖瘍。
用山藥、砂糖各等分，同搗，塗上即消。
先以乾麵水調塗四圍，乃上此藥。

（《急救良方》：）治項後結核，或赤腫硬痛。
用山藥二兩，蓖麻子肉十個，同研，傅貼即消。
（《儒門事親》：）治手足凍瘡。
用山藥一兩，研末，以豬肉湯調塗。

治肺癰膿血頻唾，咽乾口渴，麵皮虛浮。
用山藥、百合、薏苡仁、杏仁、川貝母、桑白皮、地骨皮、黃耆各三錢，枳殼、瓜蔞仁、當歸、桔梗、甘草各一錢，水煎服，喘急加蘇子。
<h3> - 百合</h3>
味甘苦，氣平，無毒。

入手足太陰，手足厥陰，手足陽明經。
《別錄》曰：百合生荊州，山谷者良。
今近道處處亦有之。
李氏曰：二月生苗，一千直起，葉如竹葉而短，眾葉環列無旁枝，莖端開花，長四五寸。

有二種，一丹黃色間紫黑斑點，初開內拱如掬，次早翻列如球而不結子，彆著葉蒂間，赤碧如貝，根微苦，頃亦轉甜；一純白如巵，連莖傾側，花瓣六出，夜間髮香清蘊，葉蒂間不著子，根肥而甘，形如胡蒜，重疊十餘瓣，二月、八月採根，陰乾用。
<u>百合</u>　養肺氣，潤脾燥之藥也。
張仰垣曰：此藥根色純白屬金，根形疊瓣似肺。
故元素方，治肺熱咳嗽，吐膿血，骨蒸寒熱。

《別錄》方，治脾火燥結，大腸乾澀，四肢浮腫，胸腹臚脹。
仲景方，治五臟神氣內亂，驚駭癲狂，傷寒熱邪百合，行住坐臥不寧。
大氏方，治心下急脹，腳氣癰腫，相火暴發諸疾。
已上眾病，悉屬氣虛而火邪病藏之證，百合力能安定。

倘如中虛胃寒，泄瀉不食，為脹、為咳、為陰躁陽潰、神散顛亂諸證，此藥無與力也。
<u>集方</u>　（《繆氏家珍》：）治肺熱咳嗽，吐膿血，兼骨蒸寒熱者。
用新鮮百合八兩，配知母、川貝母、天門冬、麥門冬、懷生地、薏苡仁、北沙參各四兩，熬膏，煉蜜收，每早晚各服十餘匙，人參湯調服。
（《方脈正宗》：）治脾熱便閉，火燥乾結，大小俱不利者。

用新鮮百合水煮爛，頻食妙。
治脾熱氣滯，四肢浮腫，胸腹臚脹，大小不通利者。
方同上法。
（《金匱》方：）治五臟神氣內亂，驚駭癲狂，及傷寒熱邪百合，行住坐臥不寧。

有四方，一方百合、知母湯，治傷寒百合病，行住坐臥不定，如有鬼附狀，已發汗者。
用百合七枚，知母三兩，水八碗，煮取二碗服。
一方百合雞子湯，治百合病，已經吐後者。
用百合七枚，水五碗，煮取三碗，入雞子一個，清、黃皆移入，煮數沸服。

一方百合代赭石湯，治百合病，已經下後者。
用百合七枚，代赭石一兩，滑石三兩，水五碗，煎取二碗服。
一方百合地黃湯，治百合病，未經汗吐下者。
用百合七枚，懷生地黃八兩，水八碗，煮取三碗服。

（陳延之《小品方》：）治傷寒百合病，或變渴、或變熱、或變腹滿，俱用百合四兩，煎湯頻頻飲。
（《方脈正宗》：）治相火暴發，心下急脹，或腳氣腫痛，或癰疽腫痛。
用新鮮百合四兩搗汁，和生白酒少許，溫和服。
取渣可傅腫痛處。

（外科方：）治瘍毒腫脹不穿。
用百合搗爛，和食鹽少許傅之良。
（李氏《集簡方》：）治天泡濕瘡。
用新鮮百合搗爛塗之，一二日即安。

治諸燥結大便不通。
用百合一兩，當歸、生地黃、火麻仁（去殼）各五錢，桃仁、杏仁（俱去皮）各三錢，枳殼、厚朴、黃芩各二錢，甘草八分，水煎，早晨服。
身熱煩渴，大便不通者，是熱閉也，本方酒煮大黃一錢。
久病元虛，大便不通者，是虛閉也，加熟地黃、人參各二錢，羊肉二兩。

因汗出過多，大便不通者，是津液枯竭而閉也，加麥門冬一兩，人參二錢。
風證大便不通者，是風閉也，加防風二錢，葳蕤、天麻、枸杞子、蔞仁各五錢。
老人大便不通者，是血氣枯燥而閉也，加熟地、枸杞子各五錢，臨服和人乳或牛乳一鍾。
虛弱人併產婦及失血大便不通者，是血虛而閉也，加熟地黃一兩。

多食醇酒，炙煿辛熱之物，大便不通者，是實熱火閉也。
加黃連、天花粉各二錢，綠豆二合。
<h2><span class="brown">菜部　蓏萊類</span></h2>
<h3> - 苦壺盧</h3>

味苦，氣寒，有毒。
李氏曰：苦壺盧即苦匏也。
南北處處有之。
《詩》云：匏有苦葉。

國語云：苦匏不材，於人其濟而已，皆指苦壺盧而言也。
風俗通云：燒穰可以殺匏。
或云：畜匏之家不燒穰，種瓜之家不焚漆，物性相畏也。
蘇氏言：服苦匏過分，吐痢不止者，以黍穰灰汁解之。

凡用苦匏，須文理瑩淨，無黶翳者乃佳，不爾有毒。
<u>苦壺盧</u>　行水之劫劑也（寇宗奭）。
張龍泉曰：前古治大水漬肌肉中，面目四肢浮腫，以此煎水飲，立消。
故時賢諸方書，用治黃疸腳氣，及水脹不行之證，捷如桴鼓。

如胃家實而能食者，投之卻當。
倘胃虛不能食，脾元虧損而成水脹者，久病脾陽不運而成腫滿者，誤服，立見危敗。
<u>集方</u>　（《聖惠方》：）治大水脹滿，頭面四肢腫大。
用瑩淨好苦匏白瓤，捻如豆粒，以麵裹，湯煮數沸，空心服七枚，至午即出水一斗，二日水出盡，大瘦乃瘥。

須忌鹹味二年。
治通身水腫。
用苦匏膜二兩，苦葶藶一兩，俱炒燥，研為末，棗肉丸，如小豆大，每服五丸，白湯下，日二次，水下止後服。
（《傷寒類要》：）治黃疸腫滿。

用苦匏瓤如大棗許，以童子小便一合，浸一時許，取兩棗核大，納兩鼻中，深吸氣，待黃水出愈。
（劉相石方：）治胬肉血翳遮睛。
用小苦壺盧陰乾，於緊小處鋸斷，內挖一小孔如眼孔大，遇有此病，將眼皮上下用手掙開，將壺盧孔合定，初雖甚痛苦，然瘀肉血翳皆漸下，亦不傷睛。
<u>《千金方》：）治九瘻有孔。

用苦匏四枚大如盞者，各穿一孔如指大，湯煮十數沸，取一竹筒，長五寸，一頭插匏孔中，一頭注瘡孔上，冷即易之，用數遍乃止。
</u>
（《肘後方》：）治卒中蠱毒，或吐血，或下血，如爛肝者。
用苦匏一枚，水二升，煮一升服，立吐即愈。

<h3> - 敗舊瓢</h3>
味苦，氣寒平，無毒。
（李氏曰：瓢乃壺匏破開作器，用之以苦瓢為佳，年久尤妙。）
<u>集方</u>　（《方脈正宗》：）治中滿臌脹。

用三五年舊陳壺盧瓢一個，盛酒於炭火上炙熱，浸之，如此炙浸半日，傾出酒將瓢燒存性，研末，每服二錢，仍將瓢內原酒調下。
（李瀕湖方：）治腋下瘤癭。
用陳舊壺盧瓢一個，燒存性，研細末，未破者，茶蜜水調塗，即漸消去。
己破爛者，乾摻上，即出水盡而愈。

<h3> - 絲瓜</h3>
味甘，氣寒，性冷，無毒，沉也，降也。
李氏曰：絲瓜，南北皆有。
二月下種，生苗引蔓棚架，其葉大如蜀葵，而多尖丫，有細毛刺，取汁可染綠色，其莖有稜，六、七月開黃花，五出，其結瓜長三寸許或有長二三尺者，有稜路，深綠色，有皺點，瓜頭如鱉首。

嫩時去皮，可充蔬。
老則大如杵，筋絡纏紐如織，經霜乃枯，惟可潔靴履滌釜器。
內有子，狀如栝樓子，黑色而扁。
<u>絲瓜</u>　涼血解熱，利大小二便之藥也（李時珍）。

陳羽陵曰：色綠象木，味甘入脾，質柔入腎，性滑入大腸。
故本草諸方，善止血痢，出斑疹，消熱痰，通利二便。
亦取其質性冷滑而下氣降火耳。
如脾胃寒弱之人，中年腎陽衰怯，命門無火之證，須禁食之。

<u>集方</u>　（許叔微方：）治腸風血痢，並一切下血，危篤不可救者。
用霜後絲瓜，燒存性，為細末，槐花一錢（炒），人參八分，煎湯，調服。
（《經驗良方》：）治酒痢下血腹痛，如魚腦，或五色者。
用絲瓜一個，燒存性，研末，空心白湯調服。

（《直指方》：）治痘瘡出不快，或初出，或未出多者令少，少者令稀。
用老絲瓜近蒂三寸，連皮燒存性，研細末，淡砂糖湯調服。
（《方脈正宗》：）治風熱痰嗽。
用老絲瓜一個，煎湯，頻頻飲之。

（《方脈正宗》：）治大小二便，熱結不通。
用老絲瓜一個，甘草二錢，木通三錢，煎湯，頻頻飲之。
<u>續補集方</u>　（《攝生方》：）治坐板瘡。
用老絲瓜，搗為末，燒酒調搽。

（《攝生方》：）治天泡濕瘡。
用絲瓜搗汁，調真鉛粉搽之。
治手足凍瘡。
用老絲瓜搗末，臘豬油調搽。

（《簡便方》：）治乳汁不通。
用絲瓜連子燒存性，研末，熱酒調服三錢，被覆取汗即通。
（劉松石方：）治小腸氣痛，繞臍衝心者。
用老絲瓜連蒂燒存性，研末，每服三錢，熱酒調下。

甚者不通，三服即消。
（李氏方：）治癬瘡。
用絲瓜葉、毛而擦之。
（惠生方：）治牙宣露痛。

用絲瓜藤一把，川椒五十粒，燈心百根。
水煎濃汁汩漱，其痛立止。
（鄧氏方：）治腰痛不止。
用絲瓜根，搗爛五錢，酒煎服立止。

葷辛類：外有蒜頭、蕓薹、菘菜、芥菜、蕪菁、蒔蘿、白花菜。
滑菜類：外有菠稜、蕹菜、生菜、萵苣、蕨菜、水蕨薇、芋、甘露子、竹筍。
□菜類：外有茄、冬瓜、南瓜、菜瓜、黃瓜、苦瓜。
水菜類：外有紫菜、石□、石花菜、鹿角菜、龍鬚菜。

芝菜類：外有木耳、杉菌、香蕈、葛花菜、蘑菰蕈、雞□、地耳、石耳。
共三十六種，俱詳載《食物本草》中。
<h2><span class="orange">卷之十七</span></h2>
<h2><span class="brown">虫部　卵生類</span></h2>
<h3> - 蜂蜜</h3>
味甘，氣寒，性潤，無毒。
沉也，降也。
入手足太陰、陽明經。

按《類書》云：蜜蜂，一名蜜□。
《爾雅翼》云：蜜蜂似蜂而小，工作蜜也。
《山海經》云：谷城之上，足蜂蜜之廬。
今土木之蜂，亦各有蜜。

北方地燥，多在土中，故多土蜜。
南方地濕，多在木中，故多木蜜。
又如杭之淤潛縣，及金陵、懷安諸處山岩石壁中，有岩蜜、石蜜也。
今人家所畜之蜂，小而微黃，大率腰腹相稱，如蠅蟬也。

喜事此者，以蒙木容數斜，置蜂其中養之，開小孔，才容出入。
《永嘉記》云：七、八月中，嘗有蜜蜂群過，有一二小蜂先飛，覓止泊處，人知輒置一木桶，以蜜塗桶內，飛者聞蜜臭，便舉群悉至矣。
盧氏曰：今人家養蜂，或群逸以百千萬數，中有大者為王，群蜂翼之，從其所往，人收養之，多在穀雨、春分時也。
蜂採取百花醞釀造蜜，其房謂之蜜脾，王之所居疊積如臺。

蜂無王則盡死，君臣之體，生死不移也。
一日兩出，而聚鳴齊號為兩衙，其出採花者，取花須上粉置兩髀。
惟牡丹、芍藥、蘭蕙之粉，或負於背、或戴於首。
如採無所得者，經宿花間一不敢歸，或螫毒人，蜂亦尋死。

故古稱蜂蠆有毒，近其房，則群起攻人。
寒冬無花深藏房內，即以釀蜜為食，春暖花朝復出卷採矣。
蘇氏曰：宛陵有黃連蜜，色黃而味小苦。
雍□間，有梨花蜜，色如凝脂。

毫州太清宮，有檜花蜜，色小赤。
柏城縣，有何首烏蜜，色更赤。
各隨所採花色，性之溫涼，亦相近也。
蜜脾之底為蠟。

《埠雅》云：蠟生於蜜，而天下之味莫甘於蜜，莫淡於蠟，蓋厚於此者，必薄於彼，理之固然也。
西方之書曰：味如嚼蠟，舊說蜂之化蜜，必取醫豬之水注之蠟房，而後蜜成，故蠟者，蜜之蹠也。
《方言》云：其大而蜜謂之壺蜂，即今黑蜂也，蓋亦釀蜜。
《楚辭》所謂赤蟻若象，玄蜂若壺者是也。

李氏曰：試蜜真偽，以燒紅火箸插入蜜中，提出起氣者為真，起煙者為偽。
修治：每沙蜜一斤，用水四兩，入銀石器內，桑柴火慢煮，掠去浮沫，至滴水成珠不散乃用。
又法，以器盛貯重湯中，煮一日，候滴水不散取用方佳，且不傷火也。
孫思邈曰：七月勿食生蜜，令人暴下霍亂。

味酸色青赤者，食之心煩，不可共蔥及萵苣同食，令人下利。
食蜜飽後，不可食鮓，令人暴泄。
沈氏曰：四方之蜜，氣味當殊，閩廣少霜雪，諸花多熱，蜜性則熱，川蜜性溫，西蜜性涼也。
<u>蜂蜜</u>　潤臟腑，和營衛，通三焦燥火之藥也（李時珍）。

陸平林曰：蜜蜂採百花精英醞釀而成，得草木雨露清陰之氣，故味甘、氣寒、性潤、質柔而利，久藏不壞，草木之華，水之精也。
如前古主心腹邪結，及驚癇煩悶，甄氏主赤白痢疾、澀滯不通。
日華子主腎陰虛燥，二便不行諸證。
凡和百藥，治眾病之因鳳、因火、因燥結者，用之甚佳。

雖稱（繆仲淳）甘平補益之劑，但寒滑潤下之勢居多。
如胃寒食少者，脾寒作泄者，大腸氣虛完穀不化者，嘔吐涎痰及中滿腹脹者，俱不宜用。
生者有毒，尤不宜食，與生蔥、萵苣同食，令人利下亦能損人。
<u>集方</u>　（仲景方：）治傷寒陽明病，自汗，小便反利大便硬者，津液內燥也，以蜜煎導之。

用生蜜二合，銅器中微火煎之，候凝如飴狀，入水內，乘熱捻作挺，令頭銳大如指頭，長寸半許，候硬，納入穀道中，少頃即通也。
（《方脈正宗》：）治心腹邪結及胃脘作痛者。
用蜂蜜熬熟半盞，薑湯沖服。
（《方脈正宗》：）治心虛內熱以致驚癇煩悶者。

用生蜂蜜，滾湯調服五錢。
（《方脈正宗》：）治赤白痢疾，脹滯不通。
用白芍藥、川黃連、甘草、大黃各一錢五分，白蜜十匙，水煎服。
（《海上方》：）治產後口渴。

用蜂蜜煉熟，白湯調服三錢。
（《海上方》：）治橫生難產。
用蜂蜜、麻油各半碗煎滾，白湯和服，立下。
（《濟急仙方》：）治一切惡毒疔腫。

用生蜜少許同蔥白搗膏，塗患上，一時許則疔出，後以醋湯洗去。
<h3> - 蜜蠟</h3>
（俗名黃蠟。）
味甘、淡，氣溫，無毒。

氣味俱薄，陽也。
入手足陽明經。
陶隱居曰：蠟生蜜中，故謂蜜蠟。
蜂先以此為蜜踱，取蜜時得之，煉過，濾入水中，候凝取之，初時極香軟而白，久則轉黃色矣。

如烊化內水中十餘遍，亦轉白色。
外有一種白蠟，系小蟲延樹吐白涎結成，與此蜂蜜蠟不同也。
<u>蜜蠟</u>　澀腸止痢，托毒收膿之藥也（丹溪方）。
李氏（範汪成抄）曰：蠟蜜之凝結於底者也，與蜜同出一源，而萬物之至味，莫甘於蜜，莫淡於蠟。

蜜之氣味俱厚，屬乎陰也，故入脾。
蠟之氣味俱薄，屬乎陽也，故入腸胃。
蜜性緩而質柔，故潤臟腑而利大便；蠟性澀而質堅，故吸膿解毒而止泄痢。
一類二物，有各異如此。

古人儉歲以此度飢，但合大棗咀嚼，即易爛也。
仲景方治痢有調氣飲。
《千金方》治痢有調血湯，其效甚捷，但性本收澀，治虛寒久痢者，宜之。
倘暴痢火積不情者，不宜用也。

<u>集方</u>　（《金匱》調氣飲：）治赤白痢小腹痛不可忍，下重或面青，手足俱變者。
用黃蠟、阿膠各三錢同溶化，入黃連末一錢，和熱湯一盞，攪勻，分三次服，立驗。
（《千金》調血湯：）治熱痢及婦人產後下痢。
用黃蠟、阿膠各三錢同溶化，入當歸末二錢，和熱湯一盞，攪勻，分三次服，立驗。

（外科方：）治諸瘡毒久爛，膿血泄而瘡口不斂。
用黃蠟一兩溶化，將凝入枯礬細末三錢，熬熟香油數匙攪勻，掏成細小丸子，每服二錢，毒在上，食後服，在下，食前服，俱用熱酒送下。
（外科方：）治陰蝕瘡。
用黃蠟、豬油各一兩同溶化，加鉛粉、真珠、冰片、蛀竹屑俱研細末，蔥白（搗爛化）各三錢，同調入蠟油內，用鵝羽蘸藥搽之。

治內外臃瘡。
用黃蠟一兩，豬油五錢，同溶化入孩兒茶、鉛粉、龍骨、粉霜共研極細末，調入蠟油內，作夾紙育貼之。
（姚氏方：）治腳上凍瘡，風裂疼痛。
用黃蠟溶化塗入裂中。

（葛氏方：）治犬咬瘡發。
用黃蠟溶化灌入瘡中。
（《醫林集要》：）治妊娠胎漏下血。
用黃蠟五錢溶化，熱湯一碗，衝入即服，立止。

<h3> - 蜂子</h3>
味甘，氣平，微有毒。
周子曰：乃蜜蜂子也，食之者，須用冬瓜、生薑、紫蘇制其毒。
按蜜蜂有土、石、木三種，俱能釀蜜，其子皆可食，以充饌用。

外有胡蜂，較蜜蜂稍大，其色有黃、黑二種，於人家屋角上結房，小者如升，大者如斗。
結山林大樹間者，有大如巨鍾，其房孔數百層。
土人採時，著草衣蔽身，以捍其攢螫，復以煙火薰房，蜂母飛去，斷其蒂，持歸入甑蒸熟，取出蜂子，計五六斗、或一石者，取出形如蠶蛹瑩白者，以薄鹽微淹，暴乾。
京洛以為方物，如翅足具者，不堪食矣，然胡蜂子皆可食。

大抵治病功能以蜜蜂子，性味亦不相遠也。
外有一種七里蜂，黑頭鐵嘴，其窠如鵝卵，皮厚蒼黃色，只有一個蜂，大如小燕子，其毒最猛，人馬被螫，立死也。
又一種蛒蜂，出巴中，在蛇穴內，其毒倍常，中人手足輒斷，中人心胸即圯裂而死，非藥可療。
故元稹詩云：巴蛇蟠窟穴，穴下有巢蜂，近樹禽垂翅，依山獸絕蹤，微遭斷手足，厚毒裂心胸，昔有招魂客，應憐倉卒逢。

此胡蜂之毒如此。
<u>蜂子</u>　去大風癘疾之藥也（李時珍）。
《聖濟總錄》方（範玉成抄）。
治大風癩疾，用諸攻毒藥，兼用蜂子，蓋亦足陽明、太陰引經之劑。

古人充飢品，以迸賓客。
而《本經》、《別錄》言能補虛羸傷中諸證。
<u>集方</u>　治大風癘疾，鬚眉墮落，指節開裂，皮肉已爛成瘡者。
用蜜蜂子五錢（炒），白花蛇、烏梢蛇（俱酒浸去皮骨炙乾）、全蠍、殭蠶、地龍（去土）、蠍虎、赤足蜈蚣各十五枚（俱炒），硃砂五錢、雄黃三錢（俱研極細末），冰片五分，共研勻，每服一錢，蜜湯調下，日二次。

<h3> - 露蜂房</h3>
味甘苦鹹，性平，有毒。
蘇氏曰：露蜂房，懸山林大樹上，得風露者。
其蜂黃黑色，長寸許，螫人及牛馬，皆至死。

非人家屋下小蜂房也。
小者如甕、如斗，大者如巨鍾，色淡黃，有層疊雲頭斑紋，其竅有數百及千眼者。
修治：剪碎，酒浸一宿，火上炙用。
<u>露蜂房</u>　驅風攻毒，散疔腫惡毒之藥也。

梁心如曰：蜂性有毒，螫人則痛極欲死，以其得火氣之甚也，故蜂房系胡蜂吐沫結成，亦非良物。
如《別錄》方：治風痹腫痛及附骨惡疽，內癰疔腫根在臟腑，及歷節風疼，痛如虎咬，蓋取其以毒治毒之義云。
若病屬氣血兩虛，無風毒外邪者，與癰疽潰後元氣虛乏者，皆不宜服。
<u>集方</u>　（《乾坤秘韞》：）治風痹手足腫痛。

用蜂房一兩（炒焦為末），蒜肉五錢（切片醋浸七日取出），同蜂房搗傅患上。
（《袖珍方》：）治風蟲牙痛。
用蜂房一塊，細辛一錢，煎湯漱之。
（《聖惠方》：）治重舌腫痛。

用蜂房、自殭蠶各等分，俱炒燥為末酒調傅。
（《方脈正宗》：）治疔腫惡毒。
用蜂房、半枝蓮各等分，煎湯飲。
（《方脈正宗》：）治附骨惡疽及歷節鳳痛。

用蜂房數兩（炒搗末），酒調，厚傅患上。
（唐氏方：）治小兒頭上軟癤頻作。
用蜂房二兩（切碎搗末），巴豆肉二十粒（香油內煎滾，俟豆枯浮濾出清油），調蜂房末敷之。
（《聖惠方》：）治頭上癬瘡。

用蜂房（搗末）、臘豬油和塗之，立效。
（外科方：）治乳癰內結，腫硬不散不潰。
用蜂房五錢（炒），水煎服，三四次愈。
<h3> - 白殭蠶</h3>

味甘、鹹辛，氣平，無毒。
氣味俱薄，浮而升，陽也。
入足厥陰、手太陰、少陽經。
李氏曰：蠶蟲，屬陽，喜燥惡濕，食而不飲，三眠三起，二十七日而老，自卵出而為妙，自妙脫而為蠶，蠶而繭，繭而蛹，蛹而蛾，蛾而卵，卵而復妙，亦神蟲也。

其種東南居多，西方略少，北方則無矣。
蠶病風死，其體直僵，其色自白，死且不朽也。
今市肆鄉用中濕死蠶，或用石灰末淹拌令白，服之為害最深，不可不慎也。
雷氏曰：修治：用米泔浸一日，俟桑涎吐出，浮水上者，即掠去之，洗淨，微火焙乾，淨布拭去黃皮毛並黑口用，搗細用。

<u>白殭蠶</u>　驅風痰，散風毒，解瘡腫之藥也（《日華子））。
夏碧潭曰：殭蠶，蠶之病風者也。
挺直屬木，色白屬金，得金木堅清之化，故善治一切風痰相火之疾，如前古之治小兒驚癇搐搦，恍惚夜啼；李氏方之治大人中風痰閉悶絕人事不省，或喉痹腫塞、水穀不通，或頭風齒痛、腮頰硬脹，或皮膚風癢斑沙疙瘩，或天行痘瘡起發不透，或麻疹錯逆隱約不紅，或痰痞癥塊寒熱並作。
凡諸風、痰、氣火、風毒、熱毒、濁逆結滯不清之病，投之無有不應，蓋假其風氣相感而用之也。

繆氏（仲淳）曰：此藥性本清散，其功長於祛風化痰，攻走經絡散有餘之邪。
凡大人中風失音，小兒驚癇夜啼，由於心虛神怯不寧，血虛經絡勁急所致，而無外邪為病者，忌之。
盧子由先生曰：蠶，昆蟲也。
食而不飲，三十日乃化，三眠三起，起如衛氣之出行陽道，眠如衛氣之入行陰道。

三十日大眠，則衛氣已周，周則變而化吐絲為經矣。
不化者風白為僵，故象形從治內逆而為驚癇夜啼，伏匿而為痰風喉閉，齒痛頰硬，外顯痘疹之不明及皮膚風癢之欲蛻者，此皆不能從蒸而變，順之使出以從化也。
《淮南子》云：蟬飲不食，蠶食不飲，飲滋經氣，食益經隧，咸從任、督四布經絡，變化相同，功能亦一也。
<u>集方</u>　（《勝金方》：）治一切風痰喘嗽。

用白殭蠶七個（直白者），薑汁調服。
（寇氏方：）治小兒驚風搐搦，並臍風口噤，氣促而聲不出者。
用自殭蠶、蠍梢、天雄尖、附子尖各一錢，微炒為末，每服三分或五分，以生薑湯調灌。
（錢氏方：）治小兒夜啼。

用白殭蠶一錢（微炒為末），每服三分，濃煎燈心湯化下。
（《方脈正宗》：）治大人中風，痰閉悶絕，人事不省。
用白殭蠶一兩，人參五錢（俱微炒研細末），生薑十片，搗爛泡湯，調服。
（《百一選方》：）治喉痹腫塞水穀不通。

用白殭蠶五錢，膽星一錢五分，共研極細末，每服三分，薑汁和白湯少許，調灌。
（《方脈正宗》：）治頭鳳齒痛，腮頰硬脹。
用白殭蠶一兩，薄荷葉、生半夏（薑湯泡三次）、荊芥、白芷、甘草各五錢，北細辛一錢五分，共研末，白湯調服三錢。
（《方脈正宗》：）治皮膚風癢，斑沙疙瘩。

用白殭蠶一兩、連翹、薄荷、荊芥、川芎各五錢，白芷、羌活、黃柏各三錢，共研末，每服三錢，燈心湯調服。
（《方脈正宗》：）治天行痘瘡，起發不透。
用白殭蠶、蟬退、瑣瑣葡萄各二錢，紅花八分，水煎服。
（《方脈正宗》：）治麻疹錯逆，隱約不紅。

用白殭蠶、蟬退各一錢，連翹、桔梗、黃芩、薄荷、天花粉、玄參、石膏、甘草各七分，水煎服。
（《方脈正宗》：）治痰痞癥塊不散，漸成寒熱往來者。
用白殭蠶、真紫蘇葉各四兩（炒），生半夏二兩（切片薑汁拌炒），玄胡索、木香各一兩六錢，共研細末，真阿膠五錢，酒化成糊拌入藥內，再加煮紅棗肉，為丸梧子大，每服二錢，酒下。
（《外臺秘要》：）治項上瘰癧。

用白殭蠶二兩（炒研末），每服一錢，白湯調服，日二次。
（《普濟方》：）治小兒龜病，胸腹凸硬如磚。
用自殭蠶四兩（炒研末），用白馬尿一碗，和拌曬燥，再用半夏曲一兩，研末，打糊為丸梧子大，每服一錢，白湯化下。
（《保幼大全》：）治小兒鱗體皮膚如蛇皮鱗甲之狀，由氣血否澀，亦屬胎毒。

用白殭蠶一斤，蛇蛻四兩，共為末，夏月每日取一撮，煎湯浴之。
<h3> - 晚蠶沙</h3>
味甘，氣溫，無毒。
可升可降，可行可散。

入手少陽，足太陰經。
蘇氏曰：蠶沙，即蠶屎也，以晚蠶者良。
李氏曰：須曬燥，用清水淘淨，再曬燥，可久收不壞。
<u>晚蠶沙</u>　祛風暖血之藥也。

陸杏園曰：藏器方，治緩風皮膚麻木，手足不隨，腰腳痿軟，兼治婦人血閉不通，或癥結腹痛，以此浸酒，飲極效。
又按陶隱居云：蠶屬火，其性陽，能勝風去濕，故蠶沙主療風濕痹證，能活血舒筋，去瘀行滯，不但去風濕而已也。
繆氏曰：如癱緩筋骨不隨，由於血虛不能榮養經絡，而無風濕外邪侵犯者，不服。
東鄉老人曰：蠶，神蟲也，卵育紙上，遇冬用食鹽淹拌蠶紙一層，鋪鹽一層，置露屋上一月收藏，而春後始能發生，亦奇物矣。

蠶蛾性淫，出繭即靖，至於枯敗乃已。
《別錄》方言，強陽道，益精氣，暖水臟，蓋本於此意。
<u>集方</u>　（陳藏器方：）治緩風皮膚麻木，手足不隨，腰腳痿軟，又治婦人血閉，經脈不通，或癥瘕血結腹痛。
用晚蠶沙一斤（炒黃），浸酒十壺，每日早、午、晚隨量飲數杯，其渣濾干，再炒燥，用布包，熨摸痛處，應效甚捷。

<h3> - 九香蟲</h3>
味甘鹹，氣溫，無毒。
李氏曰：九香蟲，產貴州永寧衛赤水河中，大如小指頭，身青黑色，至冬伏石下，取之，至驚蟄後即飛出，不可用。
<u>九香蟲</u>　補脾腎，壯元陽，通膈脘滯氣之藥也（李時珍）。

陸杏園曰：按《攝生方》烏龍丸，治上件諸證，久服益人，妙在此蟲之力也。
<h3> - 五倍子</h3>
味苦酸，性燥澀，氣平，無毒。
氣薄味厚，斂也，陰也。

入手太陰，足陽明經。
馬氏曰：五倍子，在處有之。
蘇氏曰：當以蜀中為勝。
李氏曰：樹名膚木，生叢林中，本末俱青，六、七月，有小蟲如蟻，食其樹滋，老則遺種，結小球子於葉間，正如蛄□之作雀甕，蠟蟲之作蠟子也。

初起甚小，漸長如菱，或大如拳，形狀圓長不等，嫩時青綠，老則黃褐色，綴子枝葉間，宛若結成，其殼中空堅而且脆，內有細蟲如□蠓。
土人霜降前採取，蒸過貨之，否則蟲必穿破，而殼薄且腐矣。
染工造為百藥煎，以染皂色，大為時用，他樹亦有此蟲球，不入藥用，木性殊也。
<u>五倍子</u>　澀津收液，斂氣止血之藥也（方龍潭）。

周憶齋曰：此藥結球葉底，小則如黍如粟，大則如菱如慄，故名五倍子也。
似蟲卵而不屬蟲卵，似果實而不屬果實，此屬假木氣以賦形者矣；如《開寶》方治齒宣疳䘌，口舌生瘡，是斂而去浮腐之氣也。
治濕癬瘙癢，膿水淫漬，是斂而去濕熱之氣也；時珍方去赤眼濕爛，水淚眵膜，是斂而去火鬱之氣也；治頑痰留滯，咳嗽頻發，是斂而升其清，降其濁也。
如寇氏方之消五痔下血，摻之即愈。

藏器方之治腸虛泄利，投之即止。
又如《日華子》之開喉痹，止自汗，化酒積，收脫肛，止咳嗽，生津液者，亦斂而收之，斂而降之，斂而止之，斂而聚之之意也。
然而味之郀¸澀，質之堅脆，性之燥澀。
如咳嗽由於風寒外感，宜散不宜斂也。

咳嗽由於肺火壅閉，宜清不宜斂也。
瀉利由於食積停滯，宜導不宜斂也。
瀉利由於濕熱痞滿，宜運不宜斂也。
若誤服之，反致壅塞喘脹，以其酸斂太驟，火氣無從發越故也。

如勞損陰虛，咳嗽動血之證，亦不宜用，謂其性燥能爍肺系故也。
觀染家作皂色，必需此用，然絲布服之未久，必致碎裂可見。
<u>集方</u>　（《集簡方》：）治齒牙宣露，疳䘌作臭爛者，或小兒走馬牙疳者。
用五倍子（炒焦）一兩，枯白礬、銅青各一錢（為極細末），先以發箒用米泔溫水漱淨，摻之。

（《集簡方》：）治濕癬瘍癢膿水淫漬。
用五倍子（炒焦）、枯白礬各等分，研細末，豬油調搽。
（《濟急方》：）治赤眼濕爛，水淚多膜，或有努肉翻出。
用五倍子二錢（打碎），銅青三分（研碎），川黃連五分，同滾湯泡出藥味，以軟帛蘸洗，一日二次。

（《方脈正宗》：）治頑痰留滯，咳嗽頻發者。
用五倍子三錢，川貝母二錢，五味子一錢，共研細末，煉蜜丸彈子大，夜臥時口中含化。
（《聖惠方》：）治五痔及臟風下血。
用五倍子一兩，枯白礬三錢，共研極細末，煉蜜丸，每早服二錢，白湯下。

如五痔下血，外用此藥傅上，或煎湯薰洗亦可。
（《方脈正宗》：）治腸虛泄利久不止。
用五倍子、五味子各一兩，白朮、補骨脂、骨碎補各二兩，丁香五錢，俱炒燥為末，飴糖丸梧子大，每早服三錢，米湯下。
（《方脈正宗》：）治喉痹腫塞不通。

用五倍子三錢，杏仁霜二錢，硼砂、膽礬各一錢，共為細末，吹入喉間，吐痰即通。
（《方脈正宗》：）治自汗盜汗不止。
用五倍子研末，米湯調填臍中，縛定一夜即止。
（《方脈正宗》：）治酒積作痛作泄多在食後發者。

用五倍子、甘草、陳皮各一兩，共為末，每早服二錢，用海蟄頭一塊煎湯調服。
（《方脈正宗》：）治肛脫不收。
用五倍子煎湯溫浸，用軟帛輕輕托上即收，虛人用人參一錢煎湯服。
（《方脈正宗》：）治行路作勞之人，口渴少津。

用五倍子、五味子、人參各三錢，為極細末，煉蜜和丸彈子大，隨時噙口內，即生聚津液。
<u>續補集方</u>　（宗氏方：）治暑月水泄。
用五倍子研末，飯丸黃豆大，每服三十丸，荷葉煎湯送下。
（朱氏方：）治孕婦漏胎。

用五倍子炒，研末，酒服二錢，立效。
（《海上方》：）治耳瘡腫痛。
用五倍子炒黃研末，冷水調塗，濕則乾摻。
（《衛生方》：）治牙縫出血不止。

用五倍子炒焦，研末傅之。
（龐氏方：）治天行口瘡。
用五倍子、黃柏各等分，研末摻之。
（《杏林摘要》：）治魚口便毒，初起未成膿者。

用五倍子炒黃研末，以米醋調塗患處，日夜即消。
（《衛生方》：）治頭上熱瘡及風濕諸毒。
用五倍子、白芷各等分，炒黃研末摻之，膿水即干，如干者以香油調塗。
（《衛生方》：）治諸瘡久不收口。

用五倍子焙燥研末，以米醋調塗瘡口四圍，離瘡數分。
治烏鬚髮。
用五倍子，制方見金石部紅銅條下。
<h3> - 百藥煎</h3>

味酸鹹甘，氣平，無毒。
陳氏曰：用五倍子鮮者十斤，搗細，如干者亦可，配真茶葉一斤，甘革、桔梗各八兩，俱焙燥研為細末，和入五倍子末內，再搗勻，入真酵，水五斤和勻裝入缸，用石壓實七日後取出，再搗再壓，計搗壓共七次，計四十九日，捏作餅曬乾用。
<u>百藥煎</u>　治病功能與五倍子同，但經釀造，其體輕虛，其性浮收，且味帶甘，專治上焦心肺痰嗽熱渴諸病，較之五倍子更精妙，煉蜜和丸，入口含化數分更善。
<h3> - 桑螵蛸</h3>

味甘，氣平，無毒，氣薄味厚，陰也。
入足少陰、太陽經。
陶隱居曰：桑螵蛸，螳螂子也。
李氏曰：螳螂馬首，奮臂長頸，大腹，二手，四足，兩臂如斧，善緣而捷，以須代鼻，喜食人發，能翳桑捕蟬，深秋乳子作房黏著枝上，房名螵蛸者狀輕飄如絹也，內重重有隔房，每房有子如蛆卵，至芒種節後，一齊俱出。

故《月令》有云：仲夏螳螂生也。
螳螂逞樹便產，以桑上為妙，兼得桑皮之津氣也。
<u>桑螵蛸</u>　通血閉，利五淋，行小便，止遺溺之藥也（《神農經》）。
張盛吾曰：此藥得秋金之陰氣而產，兼得桑木之津氣而成，又遇芒種火令當時而生。

故前古主通血閉，經阻腰痛。
若五淋、便閉、遺溺，若疝瘕、遺精、白濁，凡屬肝腎胞絡相火鬱逆，血氣不和諸證，用之立應。
<u>集方</u>　（《方脈正宗》：）治婦人血閉腰痛。
用桑螵蛸三十枚（炒研末），酒調服。

（《方脈正宗》：）治五淋澀痛不通。
用桑螵蛸（炒黃）三十枚，研末，車前子煎湯服。
（《方脈正宗》：）治小便不通。
用桑螵蛸三十枚（炒黃研末），黃芩湯調服。

（《千金翼》：）治婦人遺尿。
用桑螵蛸（酒洗炒）、黃龍骨各三錢，共為末，每服二錢，牡蠣煎湯調服。
如妊娠遺尿，用米湯調服。
如產後遺尿，用益母葉煎湯調服。

治男婦疝瘕作痛。
用桑螵蛸一兩，小茴香一兩二錢，共研末，每服二錢，花椒湯調服。
（《方脈正宗》：）治遺精或白濁。
用桑螵蛸一兩（炒黃研末），每服二錢，空心白湯調服。

<h3> - 蟲白蠟</h3>
味甘，氣溫，無毒。
李氏曰：蟲白蠟，產四川、湖、廣、滇南、閩嶺、吳越、東南諸郡，皆有之。
以川、滇、衡、永產者為勝。

其樹枝葉，狀類冬青四時不調，五月開白花成叢，結實累累，大如蔓荊子，生青熟紫。
若冬青樹子，則紅色少異也。
其蟲大如蟣蝨，芒種後則延綠樹枝，食汁吐涎，黏著樹之嫩莖，化為白脂，乃結成蠟，狀如凝霜，處暑後即剝取之，謂之蠟渣，過白露即黏實難刮矣。
其渣煉化濾淨，或甑中蒸化，瀝下瓷器中，待凝成塊即為蠟也。

其蟲嫩時白色，吐涎作蠟，老則赤黑色，乃結苞於樹枝。
初若黍米大，入春漸長大如雞頭子，紫赤色，累累抱枝，宛若樹之結實也。
蓋蟲將遺卵作房，正如雀甕、桑螵蛸之類，俗呼為蠟子，白如細蠟，一包數百，次年立夏日摘下，以箸葉包之，分系各樹，芒種後，苞折卵化，蟲延出葉底，復上樹吐蠟也。
樹下要潔淨，最防蟻蟲食其蠟蟲。

又有木蠟樹，葉微似榆，亦可放蟲產蠟。
又有甜櫧樹，亦可產蠟。
又按類書云：唐宋以前，澆燭入藥，所用皆蜜蜂蠟也，此蟲白蠟，自元時人始製造用之，今則為日用物矣。
<u>蟲白蠟</u>　止血生肌肉之藥也。

朱丹溪曰：此藥色白屬金，享受收斂堅凝之質，為外科要藥。
與合歡皮同入膏藥料中，為止痛生肌長肉斂口之要劑，古方入丸散用，能殺疾蟲。
<u>集方</u>　杖丹長肉方。
用白蠟、黃蠟各二兩，黃連一兩，以豬油一斤熬，黃連轉黑色浮起去渣，入二蠟收之，每遇是患，用軟帛攤貼，紮緊自愈。

<h3> - 雀甕</h3>
味甘，氣平，有毒。
陶隱居曰：雀甕，名楊刺子，大小如蠶身，背上有五色斑，狀如硨磲文，可愛也。
通身四面皆有毛，能刺螫人，老者口中吐白汁，凝聚漸硬，結殼形如巴豆牢結樹上，惟石榴樹上尤多，殼中成蛹，如蠶之在繭也，夏月羽化而出殼子。

如螫人，以毛刺人肉內，島痛，用新絲綿揩之，毛刺即出。
<u>雀甕子</u>　治小兒急慢驚風，並臍風撮口之藥也。
<u>集方</u>　《聖惠方》：治小兒急慢驚風，口眼喎斜，搐搦痰盛。
用雀甕殼三枚（去殼取汁），全蠍五枚，硃砂（研細）一錢，再共研勻，飯丸粟米大，每服三四丸，薑湯下。

治小兒臍風口噤。
用雀甕子五枚（取汁），蜈蚣一條（燒存性），取汁和勻，每服二分，乳汁調服。
一方加真鉛粉一分。
<h3> - 樗雞</h3>

（又名紅娘子。）
味苦辛，氣平，有小毒。
入足厥陰經。
蘇氏曰：紅娘子，出岐州，今汴洛尤多，形類蠶蛾。

李氏曰：樗，即臭椿也。
此物初生，頭方而扁，尖喙向下，六足，重翼黑色及長則能飛，外翼灰黃有斑點，內翅五色相間，居樗樹上，布置成行，秋深生子，六、七月取，暴乾用。
<u>紅娘子</u>　通血閉，行瘀血，破胎孕之藥也（寇宗奭）。
陶隱居（張少懷抄）曰：此藥性味猛厲，為蟲類之最酷者，方藥稀用，惟通經墮胎，草澤醫往往以此私利。

戴氏曰：近世用治瘰癧結核，及風狗咬傷，並一切穢汙淫毒，用此見效。
與芫青、斑蝥同用，亦是活血散結之義也。
何前人集《神農本經》謂為益精強志，生子補中之說，欺世害民莫此為甚，豈仁人濟世之書哉。
<u>集方</u>　（《衛生易簡方》：）治瘰癧結核。

用紅娘子十四枚，乳香一錢，黃丹一錢，砒霜、硇砂各六分，糯米粥和作餅貼之，不過一月，其核自脫下，外貼長肉膏藥。
（談氏方：）治風狗咬傷。
用紅娘子三個，斑蝥五個（並去翅足），乳香、沉香、桔梗各五分，共為末，十歲者作四服；十五歲作三服；二十歲作二服；三十歲作一服；用豆腐漿食前調下。
治橫痃便毒。

用紅浪子六個（去翅足），取雞子一個，開小孔入紅娘子於內，飯鍋上蒸熟，去紅娘子，只食雞子，以酒過下，小便淋瀝出膿血即愈。
<h3> - 斑蝥</h3>
味辛，氣平，有毒。
韓氏曰：斑蝥，所在皆有之。

陶氏曰：此一蟲有四變，二、三月在芫花上，呼為芫青；四、五、六月在葛花上，呼為葛上亭長；七、八、九月在豆花上，呼為斑蝥；十月、十一月復還地蟄，呼為地膽。
按芫青，嘴尖，身青綠色，背上有一畫黃；葛上亭長，頭赤身黑，額上有一點大紅色；斑蝥，形如巴豆，背上有一畫黃，一畫黑；又有黃黑斑點，嘴尖，尖處有一小赤點；地膽，冬月入蟄在地中，或牆石內，狀如大螞蟻，頭黑尾赤者，四蟲乃是一類，但隨時隨寓變狀耳，且治療亦相同也。
再以地界分之，芫青處處皆有，惟寧州者上。
葛上亭長，處處皆有，出雍州者良。

斑蝥，處處皆有，出河東、河內山谷者妙。
地膽，處處皆有，出汶山及梁州者佳。
<u>斑蝥</u>　化瘰癧，托鼠瘻（《本經》），爛疥癬，墮胎娠，通淋閉（《別錄》），潰死肌，解狂犬咬，以毒攻毒之藥也。
李氏（瀕湖）曰：此藥專主走泄下竅而潰化筋膜死肌，故瘰癧、鼠瘻、癬瘡、淋結不通諸證用之，且瘰癧有根，使之拔出，瘡癬使之攻潰，淋結使之直至精溺之處，或如魚睛出，或如粉片出，或如翳膜出，或如血塊出，或如爛肉出，或如膠膿出，皆其驗也。

但毒之在小便，必澀痛不可忍，當以木通、滑石、燈心、甘草、川黃連煎湯導之。
倘用之不善，如潰傷肌肉，攻害臟腑，崩敗血氣，為禍有不可勝言者，宜詳慎用之可也。
<u>集方</u>　（葉秉元方：）治瘰癧連串。
用斑蝥一百個（去翅），足巴豆肉三顆（去殼研去油），密陀僧一兩（火燒），郁李仁肉三兩，共研極細末，麵糊為丸如粟米大，每大人三分，童子二分，俱食後白湯吞下，日二次。

未潰即消，已潰即收斂矣。
治多年瘻瘡服法同。
治多年頑癬。
用斑蝥十個，微炒為末，蜜調敷一次，即退。

（《廣利方》：）治經閉有娠不欲生育者。
用斑蝥三個，微炒研末，粥飲為丸，清晨白湯吞下，即下。
（外科方：）治穢毒內脹，小便淋閉不通。
用斑蝥三個，去翅足微炒研末，白湯調服。

（外科方：）治癰毒內潰外不破，或破而內膿不出。
用斑蝥為末，以蒜肉一片搗膏拌和，如豆許貼毒上，少頃膿出，即去藥。
（外科方：）治便毒不拘，已成未成。
用斑蝥三個（去翅足炒），滑石三錢，同研，分作三服，空心白湯下之，一服毒從小便出，即消散，如小便痛澀者。

以車前、木通、澤瀉、甘草各二錢，水煎服。
（《衛生易簡方》：）治瘋狗咬傷，垂死者。
用斑蝥三七個（去翅足），用糯米一勺，拌斑蝥七個，略炒微黃，去斑蝥；再以七個如前拌炒，復去之；再以七個，如前拌炒，炒至米焦青煙起為度，去斑蝥。
只以焦米研細，用冷水調入清油五六匙攪勻，服之以小便利下毒物為度，如不利，再如法制炒服。

如利後肚疼者，用冷水調靛青一塊服，即解其毒，或煎川黃連一錢，冷服，亦解，否則有傷人。
一晝夜不宜飲一切熱湯酒也。
<h3> - 全蠍</h3>
味辛甘，氣平，有毒。

入足厥陰經。
馬氏曰：蠍出青州諸北路山石中，及人家屋舍板壁牆堵處，南地絕無。
形如蠶蛹，兩嵌有六足，尾長有節，其色青，生子色白如稻粒，多負於背。
全用謂之全蠍。

用尾謂之蠍梢，其力尤緊，被螫者，以木碗合之，即消。
<u>全蠍</u>　攻風痰風痛之藥也（時珍）。
陸平林曰：此物產於東方，色青尾長，乃肝木之屬，為厥陰之用。
故《開寶》方主小兒驚風搐搦痰涎壅盛，或牛、馬、豬、羊、雞五般癇證，或大人中風口眼喎斜，或頭風眩痛耳嗚耳聾，或便毒橫痃風毒癰瘍，或遍身風癩皮膚如鱗甲云斑諸證，咸宜用之。

乃辛烈攻走之性，為能祛風逐邪，兼引諸風藥入達病所。
如氣血兩虛似中風證，及小兒慢驚、慢脾風病，咸忌之。
<u>集方</u>　（《全小心鑑》：）治小兒初生斷臍洗浴冒風入臍，以致唇青口撮出白沫不乳者，名曰臍風。
用全蠍三個（微炒研末），入麝香一釐，生薑湯調服一分。

（《全小心鑑》：）治小兒驚風，或胎驚天釣，或五般癇證。
用全蠍二十個，以石榴剜空，納蠍於中，以頂蓋紙糊，微火炙燒存性，取中間焦者，入硃砂五分，麝香、冰片各五釐，研勻，每遇發者，取一二分，或乳汁調、或生薑湯調服。
如大人中風口眼喎斜，或頭風眩痛耳鳴暴聾皆可醫治，可用五分。
（外科方：）治便毒橫痃，或風毒癰瘍，或遍身風癩皮膚如鱗甲云斑風癬諸證。

用全蠍百枚，甘草五錢，俱微炒研末，每服七分，溫酒調服，服半月即愈。
（《方脈正宗》：）治小腸疝氣。
用全蠍十四枚，胡盧巴五錢，俱微炒研末，每服一錢，溫酒調服。
《德生堂方》：治偏正頭風痛不可忍。

用全蠍二十一個，白頸蚯蚓六條，螻蛄五個。
俱搗爛，五倍子五錢（為末），酒調貼痛處。
治久瘧經年不愈。
用全蠍四十九個，白朮二兩，俱微炒，好黃土三錢（炒紅），共研末，飯丸梧子大，每服二錢，清晨生薑湯送下。

<u>續補方</u>　（寶用和尚傳：）治男婦老幼腹中蟲積，歲時常發。
用全蠍二十一枚（炒燥研末），配白牽牛（末）五錢，遇發時，每服一錢，苦濃溫茶調下。
（寶用和尚傳：）治小兒吐瀉不止，作慢驚風，疲睏昏沉，默默不食。
用全蠍二個，白附子、殭蠶、天麻、木香各五分，甘草、白茯苓、白芍藥各一錢，人參、白朮、黃耆各二錢，生薑三片，黑棗五個，炒黃米三錢，水煎服。

治小兒卒中惡毒，心腹刺痛，悶亂欲死並驚風天吊。
全蠍三錢，天麻、鉤藤、犀角屑、羚羊角屑、甘草、降真香、沉香、鬼臼、茯苓各五錢，雄黃三錢，麝香五分，共為細末，煉蜜丸芡實大，每服一丸，生薑湯化下。
<h3> - 水蛭</h3>
味鹹、苦，氣平，有毒。

入足厥陰經。
陶氏曰：水蛭生河池田阪及溪澗陰濕之處，名螞橫也。
色黃褐，間黑紋數道，腹微黃，背高腹平腰闊，兩頭尖都有嘴吶者，可伸可縮，兩頭咂人及牛馬脛股，不遂其欲不易落也。
雖熱湯烈火煅研成末，入水變生。

有遺子種於腹中者，啖吮腸胃血氣，漸至腹痛，黃瘦不食，速以田中泥一塊，和水研化，飲一升，蛭種必盡下也。
蓋種類有三：曰山蛭、草蛭，入藥宜水蛭也。
修治：五六月採取，用水浸一宿，暴乾，江豬脂同煎令焦黃用。
<u>水蛭</u>　逐惡血瘀血之藥也（《本經》）。

方龍潭曰：按藥性論，言此藥行畜血、血症積聚，善治女子月閉無子而成千血勞者，此皆血留而滯，任脈不通月事不以時下而無子。
月事不以時下，而為壅、為瘀，漸成為熱、為咳、為黃、為瘦，斯干血勞病成矣。
蓋此物系穢汙濕物，挾土化生，喜吮人血肉，故逐惡血、血瘀、血癥、血積之證。
畜而無子，畜而成勞者，調其衝任，闢而成娠，血通而勞去矣。

故仲景方，入大黃䗪蟲丸，而治乾血骨蒸，皮膚甲錯、咳嗽成勞者。
入鱉甲煎丸，而治久瘧瘧母，寒熱面黃，腹脹而似勞者。
入抵當湯丸，而治傷寒小腹硬滿，小便自利，發狂而屬畜血證者。
前人立方固妙，後人引古示今，實遵先賢意也。

噫，此治血瘀為病之惡藥，且煅煉成灰見水尚存生性，而復變為水蛭，能齧人腸胃血肉，為害匪細也。
繆氏（仲淳）曰：破瘀消血之藥盡多，足以選用，奚必用此難制之毒物，而棗效哉，如犯之，以淨黃泥三錢為末作丸，白湯吞之，必與泥引而出。
<u>集方</u>　（《談氏方》：）烏鬚髮方。
用水蛭十條，真鉛粉一兩，為末拌之，再取白烏骨雞血一碗入瓶中，納水蛭、鉛粉在內，封固埋土內。

兩月取出化成黑水。
以豬膽皮包指，蘸燃鬚髮中間，根梢上下皆黑矣。
<h2><span class="brown">虫部　化生類</span></h2>
<h3> - 蠐螬</h3>

味鹹、微甘，氣溫，有毒。
可升可降。
入足厥陰肝經。
《別錄》曰：蠐螬生人家堆積糞土、腐草朽木中，大如趾，身短節促，背有毛筋，足長有毛，以背滾行，更捷如足。

系濕熱之氣熏蒸而化，所謂燥濕相育，不母而生是也。
從夏入秋，蛻而為蟬，飛空飲露，陽聲高潔，此氣極則變也。
<u>蠐螬</u>　治惡血瘀血，血閉不通之藥也（《本經》）。
湯濟庵曰：前古治血瘀痹氣，如仲景方之大黃䗪蟲丸，用此取其去脅下堅滿而痛；《本事方》之養血地黃丸，用此取其活血痹不通，如《藥性論》之，取汁滴目中，血開翳障之復明，滴喉間而通喉痹之腫閉；又如魯嗣伯之取蠐螬，捏其脊背，待口中吐出涎水，用抹諸潰瘡成破傷風以致垂死者，覺身麻汗出無不生活。

又同豬蹄作羹食之，通血道而下乳汁，蓋此藥能行血分，散結行滯，即活血瘀痹氣之意。
如已上諸證，非關血瘀血痹不通為病者，勿與也。
<u>集方</u>　仲景方：治惡血血瘀痹氣，脅下堅滿而痛。
以大黃䗪蟲湯。

用蠐螬、䗪蟲、虻蟲各一兩（俱微炒），水蛭十枚（油煎燥），乾漆、甘草各一兩二錢（俱微炒），桃仁、杏仁各二兩（俱去皮研），生地黃、白芍藥各三兩，黃芩、大黃各一兩二錢（俱酒洗炒），共為末，煉蜜丸梧子大，每服七丸，早、晚溫酒下。
（《本事方》：）治血痹不通，為月閉不行，為癱瘓，為攣掣，為腳氣，為鶴膝風，以養血地黃丸。
用蠐螬、黑狗脊、地膚子、白朮、乾漆、車前子、川萆薢、山藥、澤瀉、牛膝、蔓荊子、山茱萸各一兩二錢（俱酒洗炒），天雄、懷熟地黃各一兩（俱切碎），童便和酒煮爛搗成膏，和前藥再加煉蜜少許，為丸梧子大，每早、晚各服三錢，溫酒下。
（唐瑤方：）治諸惡獸傷人成瘡。

用蠐螬不拘多少，搗爛塗之。
<h3> - 蚱蟬</h3>
味甘、咸，氣寒，無毒。
可升可降。

入手太陰，足厥陰經。
李氏曰：蟬，諸蜩總名，夏月始生，自蠐螬腹育轉相變化，昏夜出土中，拆裂殼背而出。
亦有蛻螂轉丸化生者，俱形大而黑，方首廣額，兩翼六足，五月始鳴，其嗚以脅，吸風飲露，溺而不糞，三十日而死也，古人多食之。
夜以火取謂之耀蟬，入藥，古人用身，今人用蛻。

大抵臟腑經絡宜用身，皮膚瘡瘍宜用蛻，物各從其類也。
又按陶隱居曰：按《禮記》云，仲夏蟬始鳴，即此蚱蟬是也。
蚱蟬多息楊柳樹上。
蚱者，蟬聲也，蟬者變化相蟬也，其類甚多，惟蚱蟬一物，入藥用。

其外有蟪蛄、寒螿、蝒蛻、馬蜩、寒螿之名。
如形小而色青紫，七、人月鳴者，蟪姑也。
九、十月鳴而聲甚淒急者，寒螿也。
二月中鳴，似寒螿而形更小者，䗿母也。

俱不入藥用。
<u>蟬蛻</u>　祛肝經風熱、風毒之藥也（陶隱居）。
門吉士曰：蟬稟水土之濁氣化而成形，又得鳳露之清氣動而飛鳴。
所主所用純乎厥陰肝木之應兆，故《藥性論》專主小兒驚癇夜啼，壯熱風搐，或天吊口噤，瘡疹不起，兼主大人頭風眩運，目昏翳障，或皮膚瘡疥，斑痱痛癢。

已上餘證皆屬風火風痰為眚者，必假此清空輕達之劑，以解而散之、發之、出之也。
《別錄》方：又治婦人生子不下，或胎下而胞衣不落，藉此清虛善脫之物，而治胎產血穢未離之疾，蓋以已脫而治未脫之義也。
繆仲淳先生曰：蚱蟬稟水土之精，風露之氣，其鳴清響，能發音聲；其體輕浮，能出瘡疹；其味鹹寒，能解風熱；其性善脫，能脫翳障及女子胎胞不下也。
<u>集方</u>　（《方脈正宗》：）治小兒驚癇夜啼。

用蚱蟬蛻四十九個（去前截，用後截）微炒為細末，每服五分，鉤藤一錢，煎湯調下。
如壯熱發搐，薄荷一錢，煎湯調下。
天釣口噤，全蠍一錢，煎湯調下。
瘡疹不起，蔥頭、麻黃一錢，煎湯調下。

治大人頭風眩暈。
用蚱蟬蛻一百二十個（去後截，用前截）微炒為細末，每服一錢二分，防風二錢，煎湯調下。
目翳昏障，木賊二錢，煎湯調下。
皮膚瘡疹，斑痱痛癢，用蚱蟬蛻（前後截通用）微炒為細末，每服一錢二分，金銀花三錢煎湯調下。

如婦人胎胞不下，用乳香、沒藥、川芎、當歸、益母草各二錢，煎湯調下。
<u>續補集方</u>　（《醫學正傳》：）治破傷風。
用蚱蟬蛻一兩，炒研為細末，每早晚各服一錢，白酒調下。
外用蔥數株研爛取涎，調蟬蛻末，塗破傷處，即時出惡水，立效。

（《全幼心鑑》：）治痘瘡作癢。
取蚱蟬蛻（上身癢用上截，下身癢用下截，通身癢通身用），和甘草等分，微炒為細末，取梅樹嫩葉煎湯，調搽。
（錢氏方：）治痘後目翳。
用蚱蟬蛻（通身用）三錢，和羊肝煮熟，取羊肝食之。

（危氏方：）治小兒無故陰腫。
用蚱蟬蛻五錢（取下半截），煎水洗，或微炒為細末，白酒調搽。
（清海方：）治大人目盲翳障。
用蚱蟬蛻（上截）一兩，密蒙花、白蒺藜、草決明、穀精草、甘菊花、懷生地、女貞實各一兩五錢（俱用酒洗炒）。

研為末，每服二錢，臨臥飽肚，用熟羊肝蘸食。
（安媽媽家傳：）治小兒風熱，卒時急驚癇病。
取蚱蟬蛻（通身用）一兩，全蠍、伏神、殭蠶、鉤藤各七錢（俱微炒研為細末），配硃砂、天竺黃、犀角、琥珀各三錢（俱研極細末），真牛黃三分，同前藥末總研勻，再用膽星二兩研末，打糊為丸如龍眼核大，真金箔為衣，每服一丸，燈心生薑泡湯調下。
（《保嬰家秘》：）治痘瘡血熱出不快。

取蚱蟬蛻（通身用）三錢，犀角、生地黃、紫草、連翹、金銀花各二錢，甘草一錢，水煎服。
（《保嬰家秘》：）治小兒痧疹出不透。
取蚱蟬蛻（通身用）三錢，石膏、鼠黏子、西河柳、薄荷葉、玄參、甘草、乾葛、桔梗、前胡各二錢，水煎服。
蟬花，味甘，氣寒，無毒。

即蚱蟬之頭上有一角，如花冠狀，入藥較之蛻更奇。
《禮記》所謂，蟬而有綏者是也。
緌，冠纓也。
蘇氏曰：蟬花出蜀中。

治一切耳痛。
用蟬脫、石菖蒲各三錢。
水煎服。
耳者，腎之竅，心氣亦相通也。

腎虛則耳鳴、耳聾，加生熟地黃、當歸、白朮、酸棗仁、石菖蒲。
耳暴聾者，肝熱氣閉也，加當歸、白芍、石菖蒲、龍膽草、柴胡。
耳聾而頭眩目花者，色欲動相火也，加生熟地黃、枸杞子、黃柏、知母、山藥。
兩耳腫痛者，肝腎有風熱也，加荊芥、防風、連翹、柴胡、白芷、黃苓。

兩耳潰膿不幹者，肝腎有火鬱也，加黑山梔、白芍藥、黃柏、白芷。
久潰不斂，加桂枝、黃耆、白芍藥、外用吹耳散。
治兩耳濕爛。
方見龍骨條下。

<h3> - 螻蛄</h3>
味鹹，氣寒，有小毒。
李氏曰：螻蛄，處處有之，穴地居穢壤濕土而生。
有短翅四足，立夏後，至夜則鳴，聲如蚯蚓。

月今四月螻蟈鳴，即此也。
雄者善鳴而飛，雌者腹大羽小不善飛翔。
吸風食土，喜就燈火。
或云，火燒地赤，置螻蛄於上，任其跳死，覆者雄，仰者雌也。

入藥用雄更妙，去翅足。
<u>螻蛄</u>　行水道，利大小便之藥也（龔雲林）。
顧汝琳曰：此得濕土穢壤化生，性善鑽利，故本草專主水臟壅逆，水道不通，二便閉脹欲死，或水氣泛溢致成水腫脹滿，腹大如臌而浮，喘急不得臥者，服此停水大行，脹消，喘定。
但此物攻利甚急，虛人忌用。

必不得已用此，中病即止，水行之後，宜大劑補養藥投之，庶無後患也。
<u>集方</u>　（《聖惠方》：）治十種水病，腹脹喘促不得臥。
以螻蛄五枚，焙乾為末，食前白湯服一錢，小便利為效。
楊氏加甘遂末一錢，商陸汁一匙，取下水為效，忌鹽一百日。

（《楊氏家傳》：）治嗅鼻消水，面浮甚者。
用螻蛄一個，輕粉二分半，為末，每嗅少許入鼻內，黃水出盡為妙。
（葛洪方：）治小便不通。
用大螻蛄二枚，取小體者搗爛，以白湯一盞調飲，須曳即通。

（《普濟方》：）治大小便閉，經月欲死者。
用螻蛄五枚，瓦上焙焦為末，以白湯調飲一服，神效。
（《延年方》：）治胞衣不下，困極腹脹則殺人。
用螻蛄三枚，水煮二十沸，灌下喉即出也。

（《方脈正宗》：）治婦人無病，經血周歲不行。
用螻蛄二個，搗爛，綿子裹塞陰戶內，一日即通。
<h3> - 蜣螂</h3>
味鹹，氣寒，有毒，沉也，陰也。

入手足陽明，足厥陰經。
《別錄》曰：蜣螂，生長沙池澤，其類有三四種，以大而鼻頭高者，目深，背有玄甲者為真。
李氏曰：以土包糞，轉而成丸，雄曳雌推，置於坎中，覆之而去，數日後，小蜣螂享乳於中也，腹翼下有小黃子，附母而飛，晝伏夜出，見燈光則來。
狐喜食之，宜入藥用。

小者身黑而暗，晝飛夜伏者，不堪用。
修治：以五月五日收之良，臨用去足，火炙於用。
<u>蜣螂</u>　去奔豚瘕積之藥也（《本經》）。
梁心如曰：此物稟水濕陰垢糞土之氣而生，吐唾推弄成丸，化生之物也。

故農皇主奔豚瘕積，緣血氣留據而成病者，假此氣化為形之物，而治氣化傳結者，投之立解。
如《別錄》方之塞下部引出痔蟲，《日華》方之傅惡瘡，拔呼疔毒，藏器方之行血墮胎，李時珍方之化鼻中息肉、小兒重舌諸證，皆取其咸能軟堅，毒能攻毒，化生以成形而治化生以成病者。
如奔豚瘕積，痔蟲疔毒，息肉重舌，自消解矣。
繆氏曰：此藥外用易臻厥功，內服非虛人所宜，有毒故也，非不得已，勿輕試。

<u>集方</u>　《方脈正宗》：治奔豚瘕積，舉發不常者。
用蜣螂三枚，去翅足火炙乾，為末，酒調服。
（《方脈正宗》：）治五痔有蟲者。
用蜣螂搗爛，塞穀道痔旁引蟲盡出，痔永瘥。

（《廣利方》：）治一切惡瘡疔毒，忽得人不識者。
用蜣螂搗汁，塗之。
（劉氏方：）治疔瘡欲死。
用蜣螂心貼半日，再換貼，血散疔自出即愈。

蜣螂心在腹下，度取之，其肉稍白是也。
（劉氏方：）治鼻中息肉，並小兒重舌。
用蜣螂三個，炙乾為末，入冰片五釐研細，傅之即消。
（唐瑤方：）治腸漏出水。

用蜣螂十枚陰乾，入冰片少許，研細末，用紙捻蘸水入孔內，漸漸生肉，藥自退出，即愈。
不拘蜂瘻、鼠瘻，亦可用此。
（《千金方》：）治轉胞大小不通欲死。
用蜣螂炙乾為末，白湯調服，立通。

（《萬病回春》：）治氣隔臌脹並翻胃噎食。
用土球一個，即蜣螂所滾之彈丸，凡糞土之下皆有，用彈中有白蟲者，如指大、如蠐螬一樣，將彈丸少破一點，仍蓋住，用火煅過大黃色存性，不要燒焦，再配孩兒茶二分，金絲黃礬三分，麝香一分，硃砂四分，將土彈共四味藥一併總研為極細末，燒酒調，空心服。
如覺飢用稀爛薄米粥，漸漸少進，一日二三次，不可多吃，一日徐徐進一二碗足矣，俟五七日漸漸加進粥食，忌生冷、煎炒、蔥、蒜、酒、面、炙熔厚味、肥甘之物及氣惱，五十歲後二服即效。
<h3> - 䗪蟲</h3>

味鹹，氣寒，有毒。
陶隱居曰：䗪蟲，又名地鱉。
因形扁如鱉，故名。
生人家牆壁下，土中濕處，無甲而有鱗，八足，圓如棋子。

<u>䗪蟲</u>　破血積癥瘕，行血閉寒熱之藥也（《本經》）。
梁心如曰：此物得濕土之陰，受幽暗之氣，故其性有小毒，以刀斷之，中有白汁如漿，湊接半日，即復聯續而能行動。
故今人以之治跌撲損傷續筋骨，有奇效也。
張仲景治雜病方及久病積結，有大黃䗪蟲丸；治瘧疾久發成瘧母，有鱉甲丸，並用此，以其有破堅下血之功也。

又接骨科，治折傷筋骨，先以手整定骨節原位，次用好酒研爛調服二三枚，即完固亦不痛矣。
如無瘀血留積者，不宜用。
<u>集方</u>　（張仲景：）治產後腹痛，有乾血癥瘕者。
用䗪蟲二十枚（去足炒），桃仁二十枚（去皮研），大黃一兩（酒煮搗爛成膏），總和為丸如彈子大，每早服一丸，酒下。

（張仲景：）治久瘧成瘧癖。
用䗪蟲、蜣螂、蜂窠（俱炒）各二兩，桃仁、白芍藥、牡丹皮、厚朴各三兩，桂枝、大黃、紫藏、乾薑、人參、瞿麥、半夏（俱炒）各一兩，赤硝一兩五錢，共為末，以鱉甲兩斤，酒一斗，煮乾，以鱉甲揉爛如膠，和丸梧子大，每日空心服百丸，米湯下。
（《楊拱摘要方》：）治折傷筋骨。
用䗪蟲焙燥為末，每服三錢，酒下，立效。

一方用生者，和酒研汁服，亦可。
<h3> - 蜚虻</h3>
味苦，氣微寒，有毒。
沉也，降也。

入足厥陰血分。
《別錄》曰：蜚虻，生江夏川穀，凡牛馬所在，都有之。
寇氏曰：形類蜜蜂，腹四褊，黃而微綠色，嘴銳而利，若鋒鑽然。
春半後秋半前出，暑月繁多，腹飽有血者良，入藥去翅炙乾用。

<u>蜚虻</u>　破逐瘀血之藥也（《本經》）。
程君安曰：按此物性善齧牛馬及諸畜血，而用以治血瘀、血閉、血脹，除賊血在胸腹五臟者，因其性而為用也。
故《別錄》方治女子月水不通，積聚而成癥瘕痞塊，寒熱疼痛，投此立除。
又傷寒畜血發狂，仲景用抵當湯丸，及乾血勞證，用大黃䗪蟲丸，二方中鹹入之，以其散臟腑宿血結積，有神效也。

又按繆氏（仲淳）曰：蜚虻其用大略與䗪蟲相似，真毒物也。
又按仲景云：如傷寒發黃，脈沉結，小腹鞕，如小便不利者，為無血，非畜血也，不宜用也。
瘀血未審的確者，不宜用也。
女子月水不通，由於脾胃薄弱，肝血枯竭，而非血結閉塞者，不宜用也。

腹中有癥瘕積聚而兼有妊娠者，不宜用也。
此久病氣血虛甚，形質瘦損者，不宜用也。
<u>集方</u>　治傷寒太陽病，身黃，脈沉結，少腹鞕，小便自利，其人如狂者。
用抵當湯丸。

治血瘀閉，乾血虛勞，羸瘦肌膚甲錯，兩目黯黑者。
用大黃䗪蟲丸。
二方俱見䗪蟲條下。
<h2><span class="brown">虫部　濕生類</span></h2>
<h3> - 蟾酥</h3>
味辛苦烈，氣熱，有毒，可升可降。
通行十二經絡、臟腑膜原、溪谷、關節諸處。
李氏曰：蟾蜍，銳頭大腹，促眉濁聲，皮上多癩㿔。

生江湖陂澤及人家園囿陰濕處，五月五日取得，用繩縛，倒懸，乾死，銼碎用。
古人取蟾酥，以油單紙裹蟾眉擠之，酥在紙上，陰乾用。
今人取蟾酥，用蒜肉及胡椒末，納蟾口內，則蟾身白汁出，以竹篦刮下，面和成塊，干之亦可用。
其汁不可入目，令人赤腫盲。

<u>蟾酥</u>　療疳積，消臌脹，解疔毒之藥也。
湯濟庵曰：按李時珍言，蟾蜍土之精也。
上應月魄而性靈異，穴土食蟲闢伏山精，故能化解一切瘀郁壅滯諸疾。
如積毒、積塊、積脹，內疔癰腫之證，有攻毒拔毒之功也。

然味辛辣而麻，入口舌即□水，有毒之物耳，不可多用。
<u>集方</u>　（《千金方》：）治疳積骨瘦面黃，腹大肢細，或好食泥土。
用真蟾酥一錢，酒二三匙浸化，硃砂一錢，麝香五分，俱研細，和入蟾酥，研為丸如麻子大，空心服一丸，白湯吞下三十丸，痊愈。
治一切臌脹。

方見本部蜒蚰條下。
（《古今醫鑑》：）治一切疔毒垂死。
用蟾酥一錢，取酒二三匙浸化，硃砂、銅青、乳香、沒藥各一錢二分研極細，取大蜒蝣二十個，共研丸如麻子大，每遇此患，服五七丸，蔥頭湯吞下。
<h3> - 蝌蚪</h3>

李氏曰：蝌蚪，蝦蟆、青蛙之子也。
二、三月蟆蛙肖子於水際草上，纏繳如索，有黑點，漸至春水時，鳴以聒之，則蝌蚪皆出，大如匙背，狀如河豚，頭圓身黑，始出有尾無足，稍大則足生尾退。
蝌蝌，染鬚髮之藥也。
趙天民曰：按韋氏方，取蝌蚪千枚，和青胡桃皮八兩，研細和搗如泥，染鬚髮即黑，百日不變。

又方取蝌蚪、黑桑椹各半斤，和勻入磁瓶內，密封埋土百日，化泥，取塗鬚髮，即黑如漆也。
<h3> - 蜈蚣</h3>
味辛，氣溫，有毒。
入手足厥陰經。

李氏曰：蜈蚣生南方，處處有之。
生土石間及人家屋壁中，形如馬陸而光黑綠色，足赤腹黃，雙須歧尾，節節有足，春出冬蟄。
南方山谷中，有極大長尺者，能製毒蛇，性畏蜘蛛、蜒蚰遇之即死。
修治：火炙去頭足用，外有千足蟲真相似，只是頭上有白肉面，並嘴尖，把著腥臭入頂，誤用，能致人死。

<u>蜈蚣</u>　治小兒驚癇風搐，臍風口噤之藥也（李時珍）。
金自恆曰：此藥性烈，有毒，能驅風攻毒。
蓋行而疾者，惟風與蛇，蜈蚣能制蛇，故亦能截風，如楊士行方，治風痰風毒。
若瘰癧便癰，小兒風癇痰厥，並臍風口噤等疾，咸需用之。

《別錄》又治心腹惡血積聚，血癥血癖，寒熱面黃，又能去瘀血也。
已上諸證，惟風氣暴烈，血瘀血毒為患者，可以當之。
如屬血虛生風，血熱成毒者，宜斟酌投之。
《聖濟錄》云：嶺南蠻煙瘴雨之鄉，多毒蛇氣，人有觸之，項腫連喉，水漿不利，寒熱頭脹。

用赤足蜈蚣一條，研細，白湯調服，即愈。
據此則蜈蚣之治蛇蠱、蛇毒、蛇瘕、蛇傷諸病，皆此意也。
<u>集方</u>　（《直指方》：）治小兒急驚風癇，臍風天吊，眼反白睛，角弓反張，聲不出者。
用蜈蚣一條（炙乾為末），硃砂、輕粉各一錢，麝香五分，共研勻，用乳汁調灌一分，再取一分，吹兩鼻孔。

（《枕中方》：）治瘰癧潰爛不收。
用蜈蚣一條，炙乾為細末，每日用少許傅之。
（《濟生秘要》：）治便毒初起。
用蜈蚣一條，炙乾為末，酒調，空心服。

（《衛生方》：）治腹內有惡血積聚，血瘕血癖，面黃，寒熱，腹脹不食。
用蜈蚣三條，炙乾為末，酒調，空心作三次服。
（《衛生方》：）治腹內蛇瘕，是誤食菜中蛇精，或食蛇肉成瘕，腹內常飢，食物即吐。
以蜈蚣三條，炙乾研末，酒調，空心作三次服。

（《活人心統》：）治無故腹大如箕。
用蜈蚣三條，炙乾為末，入雞子內攪勻，封固蒸熟食之。
<h3> - 蚯蚓</h3>
味鹹，氣寒，有毒。

李氏曰：蚯蚓處處壤地多有之。
孟夏始出，仲冬蟄結。
雨則先出，晴則夜鳴。
入藥以白頸者良，或搗爛，或曬乾用。

<u>蚯蚓</u>　療傷寒陽明伏熱狂謬之藥也（《別錄》）。
須四可曰：此藥得土中陰水之氣，性大寒，善降而下行，善治一切風痰熱痰諸疾。
陳藏器，治大人天行熱狂，小兒熱病癲癇、急驚風搐等證，大抵攻病用有毒之劑，中病即當止，勿過服也。
性有小毒，如被其毒者，以鹽水飲之，即解。

<u>集方</u>　《肘後方》：治傷寒陽明熱結六七日，狂亂見鬼。
以大白頸蚯蚓二兩搗爛，童便一碗，調和絞汁飲。
（《普濟方》：）治小兒急驚癲癇風搐。
用大白頸蚯蚓三條搗爛，薄荷一兩煎湯，調和絞汁飲。

（《斗門方》：）治小便不通，不拘老人、大人、小兒。
用大自頸蚯蚓數條搗爛，白湯調和，絞汁一碗服，立通。
<h3> - 蜒蚰</h3>
（又名蝸牛。）

味鹹，氣寒，有毒。
蘇氏曰：蜒蚰，生人家牆垣石□間，春夏間，陰雨即生。
形如蠶，頭有兩角，背黑有花斑點，肚白，身多涎，涎能制蜈蚣，見鹽即化為水。
<u>蜒蚰</u>　解一切熱毒之藥也。

蔡心吾曰：此物享地中陰濕之氣而生，水土之精也。
善治一切風熱火燥為青，一切風熱火痰為病。
如《本經》治賊風喎僻，筋攣腸結，甄氏治丹毒疔腫，喉痹癰毒；李氏治溲秘消渴，痰脹蠱臌，研爛入諸丸藥，效驗甚速。
然其氣大寒，非真有風熱火燥者，不宜服。

<u>集方</u>　（《方脈正宗》：）治陽火躁擾，陰血虧竭，賊風乘虛入中經絡，至成口喎身僻，四肢攣縮者。
用五加皮六兩，當歸身四兩，共酒炒，研細末，蜒蚰百枚研爛，為丸梧子大，每服五錢，人參湯下。
（《方脈正宗》：）治一切丹毒癰毒，疔腫喉痹。
用生明礬二錢研細末，以蜒蚰十枚，研和為丸如芡實大，白湯吞下。

（《簡易方》：）治小便秘脹不通。
用蜒蚰五個搗爛，加麝香五釐，貼臍上，立通。
（《崔元亮方》：）治消渴引飲。
用蜒蚰十四粒，以溫湯吞之。

（《方脈正宗》：）治一切臌脹蠱脹。
用蜒蚰五十枚，萆麻子肉四兩、巴豆肉一錢（俱研去油），生半夏一兩（研細），蟾酥三錢，真牛黃二錢，用酒半盅浸化，和入草麻、巴豆、半夏末內拌勻，隨將蜒蚰、蟾酥、牛黃和勻，總研成膏，為丸如麻子大，每早、午、晚各服十丸，以津唾嚥下。
<h2><span class="orange">卷之十八</span></h2>
<h2><span class="brown">禽部　水禽類</span></h2>
<h3> - 鴨血</h3>
味鹹，氣寒，無毒。
陳氏曰：野鴨為鬼，家鴨為鶩，不能飛翔，如庶人守耕稼而已。
又按《周禮》庶人執鶩，因其性質木而無他心，故庶人以為贄，其鳴呷呷，以名自呼。

又按《格物論》云，雄鴨綠頭，文翅；雌鴨頭黃，斑色。
其身毛又有純白純黑者。
<u>鴨血</u>　解諸毒之藥也（《別錄》）。
趙天民曰：鴨血寒凝而復能行散。

故李時珍方，取血乘熱飲，善解一切金、銀、丹、石、砒霜諸毒，及一切毒蟲毒草，如野葛、射工、百蟲、惡毒垂死者，灌入喉，即能生活。
<h3> - 鴨肉</h3>
（味甘，氣寒，無毒。）
補虛羸勞熱骨蒸之藥也（葛可久）。

金山臺曰：以五味調和，作羹食更佳。
以白羽者，絕效。
如病痢疾人食之，病轉劇切戒。
<h3> - 鵝膽</h3>

味苦，氣寒，無毒。
李氏曰：鵝，淮以南多畜之，有蒼白二色，綠眼黃喙紅掌，夜鳴應更。
性能啖蛇及蚓，能制射工，養之能闢一切毒蟲、毒虺，性喜食米、粞、谷菜諸物，囚禁鍋甕諸器物中，其身能亦隨器方圓長短。
<u>鵝膽</u>　解熱毒，消痔瘡之藥也（劉河間）。

江魯陶曰：按李時珍方，治痔瘡有核。
以鵝膽汁一個，入冰片五釐，研勻，瓷器密封。
臨用以指蘸搽，立效。
<h3> - 掌上黃皮</h3>

解濕毒爛瘡之藥也（李時珍）。
王大生曰：按譚野翁方，治腳趾縫濕爛。
以鵝掌黃皮燒研成細灰，臨用，濕者乾摻足指縫中，並治凍瘡。
<h2><span class="brown">禽部　原禽類</span></h2>
<h3> - 諸雞</h3>
李氏曰：雞類甚多，五方所產，大小形色，往往亦異。
其在卦屬巽；在星應昂，無外腎而缺小腸，其鳴也知時刻，其棲也知陰晴。
鄉人畜雞，無雄，以雞卵告灶，而伏出之。

《太清外術》言：蓄蠱之家，雞輒飛去。
《萬畢術》言：其羽焚之，可以致風。
古人言：雞能辟邪鬼，則雞亦靈禽也。
不獨充庖廚而已。

<h3> - 雞冠血</h3>
（味鹹，氣平，無毒。）
發痘點，解百蟲，定驚癇容忤之藥也（李珣）。
祝多士曰：按李氏方云，雞為陽禽，冠為陽分，冠血乃諸陽所聚，大能祛風活血，使陽氣充溢，反陰為陽，從里出表。

凡風中血脈而口角偏喎，或中惡卒死而驚癇客忤，或痘瘡初發而閉逆不出，或毒蟲咬傷而疼痛不止。
此乃咸能走血，以血治血。
如風邪、火邪、驚氣、毒氣壅遏管道而不清者，冠頂之血至清至高，使風可散，痘可拔，中惡驚忤可回，毒蟲傷痛可定。
或取之敷塗，或和之酒飲，奏效頗奇捷也。

如天行痘子虛寒者，用此，可資起發，倘因血熱而乾枯焦黑者，用之亦無驗也。
<h3> - 雞肝</h3>
（味甘，微苦，氣溫，無毒。）
補腎安胎（孟詵），消疳明目之藥也（時珍）。

王嘉生曰：目乃肝竅，疳本肝疾，小兒肝熱致虛故成疳疾目暗者。
以雞肝和藥服，取其導引入肝，氣類相感之用也。
婦人胎妊，雖系胞中，而實厥陰肝臟主之。
今胎妊有不安而欲墮者，以雞肝入養榮諸丸，取其保固胞蒂，養肝以安藏血之臟也。

<u>集方</u>　（錢氏方：）治小兒一切疳疾以致目生障翳者。
用雞肝二十個（生搗爛成膏），蕪荑、草果仁、山楂肉、使君子肉、穀精草、枳實、白朮各四錢，白丑三錢，共微炒研為細末，以雞肝為丸如彈子大，每早、晚各服一丸，米湯化下。
（《方脈正宗》：）治妊婦胎氣不安，欲小產者。
用雞肝四十個（煮熟搗爛成膏），川芎一兩，當歸、白芍藥、生地黃、杜仲、白朮各二兩（俱酒拌炒），研為末，雞肝為丸梧子大，每早、晚各服五錢，白湯下。

<h3> - 雞屎白</h3>
（味苦，氣寒，無毒。
臘月收之，白雞烏骨者，更佳。）
消臌脹（時珍），通石淋（《別錄》），散風痹之藥也（藏器）。

周志舍曰：雞屬風木，陽禽也，屎出為白，又得陰金之化耳。
故《素問》方主臌脹旦食不能暮食；《別錄》方治石淋閉塞澀痛，溲道欲通不通；藏器方治賊風偏痹，如咬如鑽，如剝如裂，疼痛不已，俱用雞屎白治之。
此三證皆風木內甚，水穀不運，氣不宣流，故令中滿如臌，或溲道淋塞閉痛，或肢體偏痛不仁等證。
蓋此藥能下氣消積，通利膀胱，驅風活血也。

故前人治此三證，且大有殊功。
<u>集方</u>　（《醫學正傳》：）治臌脹。
取臘月雞屎白半斤炒焦浸酒一日，每日取木香檳榔各一錢（為末），以酒調服。
（《古今錄驗》：）治石淋澀痛難忍。

用雞屎白一兩炒焦為末，每用一錢，以白蘿蔔搗汁一碗調服。
（《範汪方》：）治四肢偏痹，風疾疼痛不能舉動，並治白虎歷節風痛。
用雞屎白一兩，浸好酒一壺煮熱，每日熏洗痛處。
<h3> - 雞卵</h3>

（味甘，氣平，無毒。）
益氣養血（藏器），清火解熱毒之藥也（《日華》）。
邢元壁曰：按李氏發明云：雞子稟生化最初之氣，如混沌未分之形。
白象天，其氣清，其性寒，黃象地，其氣渾，其性溫。

白能清氣，故大氏方，治咽痛咳逆、瘡腫、盜汗諸疾。
黃能補血，故陳氏方，治產後諸虛，力衰眩暈，久痢腸脫，疳積瘰癧諸疾。
兼黃白並用之，則調氣生血，而與阿膠同功也。
但性質凝滯，雖稱補養之物，如胃中有冷痰積飲者，脾臟冷滑常泄瀉者，胸中有宿食積滯未清者，俱勿宜用。

<u>集方</u>　（仲景方：）治傷寒少陰病，咽中生瘡，痛不能語言，聲不出者。
用生半夏十枚，雞子一個，去黃，內入半夏苦酒令滿，置刀環中，安火上，令三沸，去半夏，少少含咽之，三作即效。
治氣虛咳逆。
用雞子三個，去黃取白，以酒微煮，溫和食之。

（《千金方》：）治癰疽發背，一切腫毒初作，或經十日以上腫赤焮熱，日夜疼痛，百藥不效者。
用雞子五枚，傾出黃白，在砂鍋內以著打勻，取新狗屎四兩，入雞子黃白內攪勻，微火熬，以雞子熟為度，待溫和，取敷腫頭上，以帛包紮，時時看視，熱即易，經一宿後，如日多者，一日一易，至瘥乃止。
此方穢惡不可施之貴人。
一切諸方皆不能及，但宜備擇而已。

（《方脈正宗》：）治陰虛盜汗夜熱者。
用雞子五枚微擊碎，入童便內浸一日，煮食。
（《方脈正宗》：）治產後諸虛。
用雞子三個，白酒內浸一日，隨用酒煮食。

（《方脈正宗》：）治久痢腸脫不止。
用雞子十個，去黃取清，和薑汁、醬油各十茶匙攪勻，蒸熟食之。
（《方脈正宗》：）治瘰癧延生，消長不已。
用雞子一個，用箸頭將黃白攪勻，取斑貓兩個（去翅），裝入雞子內，飯鍋蒸熟，去斑貓，取雞子食，間日食一個，食三十個，全愈。

治疳枳。
用雞子一個，用藥製法見木鱉子集方中。
（張仲景方：）治少陰病得之二三日以上，心中煩不得臥者。
用黃連、黃芩、白芍藥各二錢，煎汁一碗去渣，入阿膠一錢五分烊盡，再加雞子清黃一個，攪勻服。

（寇氏方：）治產後血暈發痙身強直，目向上，四肢牽急不知人。
用雞子清五個，取荊芥（焙研細末）二錢，取雞子清調服，即安。
<h3> - 膍胵里黃皮</h3>
（味甘，氣溫，無毒。）

治小兒諸疳，又止久痢之藥也。
葉振華曰：雞膍胵，雞之脾也，乃消化穀食之所，雞所食諸蟲百物及砂石土屑，入此無不消化，其色黃，其質燥，其休堅而厚。
如錢氏小兒方中，用此為消食積，化疳結也。
如竇氏外科方中，用此作糝藥，入癰疽瘡口內，去膿長肌肉也。

又安氏方，治走馬牙疳，方中用此止臭爛，頗捷也。
此三病蓋取其堅而能消，溫而能長之義。
<u>集方</u>　（錢仲陽方：）治小兒一切疳積，並傷食作瀉。
用雞膍胵黃皮五個（水洗淨曬乾），於白朮二兩，枳實一兩，砂仁一兩，俱炒燥研為末，每服一錢，米湯調服。

（竇氏外科方：）治一切癰疽潰爛久不收口。
用雞膍胵黃皮三個（水洗淨曬乾），蘆甘石五錢，真鉛粉三錢，共研極細，加冰片二分，再研勻，入瓷罐收貯密封，每早、晚用溫湯洗患處，用少許摻之。
治走馬牙疳。
用雞膍胵黃皮兩個（水洗淨曬乾研細末），銅青二錢，鉛粉一錢，共研勻，冰片三分再研極細，入瓷罐收貯密封，每遇是患，先用發帚蘸鹽湯洗淨牙根，用小匙挑藥摻。

<h3> - 鴿肉</h3>
味甘鹹，氣平，無毒。
李氏曰：鴿，處處人家畜之。
有家鴿，亦有野鴿。

名品雖多，其毛羽不過青、白、皂、綠、紫、花斑數色，其眼目亦有大小、黃、赤、綠、花斑等色。
凡諸禽皆雄乘雌，此獨雌乘雄，又與鳩為匹偶，其性淫而易合，故名。
其飛翔可遠數十里，能呼引他處來集者。
<u>鴿肉</u>　補虛羸，益精氣（孟詵），解諸藥毒之藥也（《嘉祐》）。

陳月坡曰：諸禽烏屬火者多，此獨稟金水之氣（出繆氏方），其肉柔嫩鮮甘，其味美於諸禽之肉，故賈似道取充庖用，以食美女，使之悅顏色，調血氣也。
又《嘉祐本草》療久患疥癬。
日取一隻，調五味食之，半月立愈。
又潛江方，預闢痘毒，用白鴿卵一對，入竹筒封置廁厠中，半月取出，以辰砂三錢研細，和卵白丸綠豆大，每服三十丸，黑豆湯送下，毒從大小便出也。

又《嘉祐方》，治人馬疥癬，及小兒頭瘡，用鴿糞炒研，醋調敷之。
又劉氏方，治心氣痛，用鴿糞三錢（炒焦研末），白湯調服，立止。
又張子和方，治項上瘰癧，用鴿糞二兩（炒焦研末），飯丸梧桐子大，每服百丸，米飲下，二月全消。
<h3> - 夜明砂</h3>

（即蝙蝠屎。）
味辛，氣寒，無毒，沉也，降也。
入足厥陰經。
李氏曰：蝙蝠形似鼠，灰黑色，有薄肉翅，連合四足及尾，夏出冬蟄，晝伏夜飛，食蚊蚋，自能生育。

生石穴者甚大棲息古廟高屋梁間，常自倒懸，此物善伏氣故能壽，其屎名夜明砂。
陶氏曰：方家不用者，世俗不識也。
修治：凡採取以水淘去灰土惡氣，取細砂曬乾焙用，其砂乃蚊蚋眼也。
<u>夜明砂</u>　消疳明目之藥也（《日華》）。

方吉人曰：蝙蝠，晝伏夜出，喜食蚊蚋，屎中淘出細砂，乃未化蚊蚋眼也，專入肝經血分。
故前古主破積聚，除寒熱，消瘰癧；又唐氏方，治小兒無辜疳疾，及大人血瘀氣滯肝逆而成翳障目盲之證。
此物堅寒明肅，能活瘀消積，故所治積聚瘰癧、驚疳盲障等疾，皆足厥陰血分病也。
今方用甚鮮，因淘取不多得也。

<u>集方</u>　（《方脈正宗》：）治腹中諸積聚寒熱。
用夜明砂三錢，阿魏四錢，花椒五錢，紅曲六錢，俱研細末，每服二錢，清晨白湯調下。
（《方脈正宗》：）治瘰癧延纏。
用夜明砂三錢，白蛤殼五錢（火煅），共研細末，米飯為丸如綠豆大，每晚服二錢，白湯下。

治一切疳疾。
用夜明砂五錢入砂罐內，以精豬肉三兩（切片）入罐內，水煮熟，取肉與兒食，飲其汁，取下腹中胎毒，即效。
（《直指方》：）治大人小兒內外翳障，及青盲雀目。
用夜明砂二錢（研化），同豬肝煮熟，食肝並飲汁盡，三次全效。

（《聖惠方》：）治五瘧不止。
用夜明砂一錢，生薑三片，細茶一撮，煎湯調服，即效。
<h3> - 五靈脂</h3>
味甘酸，氣平，無毒。

氣味俱厚，陰中之陰，降也。
入足厥陰，手少陰經。
蘇氏曰：五靈脂，乃寒號蟲之糞也。
出北地極寒處，今河東州郡皆有之。

《說女》云，有足之謂蟲，裸毛羽鱗介之總稱，故曰五靈脂，則以形似也。
又名□旦，五臺山最多，狀似小雞，肉翅四足，夏月毛羽五彩，自鳴曰：鳳凰不如我。
初冬毛羽脫落，裸形如雛忍冬而號，夜鳴曰：來朝造個窠，旦鳴曰：得過且過。
日出暖和，故月令之仲冬，□鳴不鳴，冬至陽生漸暖故也。

餐以柏實，先冬噙集，穴居南向，食已而遺，遺已而食，遺屎色黑如鐵，形凝如脂，氣甚臊惡。
修治：用水和，捻去砂石，再用酒浸，飛去砂土，曬乾收用。
<u>五靈脂</u>　散血行瘀，止痛化積，為婦科產後百證之要藥也（李時珍）。
沈孔庭曰：此蟲畏寒喜暖，性專散血行瘀。

故《開寶》方，治婦人血閉脹悶，血瘀脹痛，血逆作嘔，血痹成勞，或血滯作寒熱等證。
繆氏（仲淳）言：此藥其功長於破血行瘀，如果屬產後瘀血停滯作痛，產後少腹兒枕作痛，產後惡血攻心血暈作痛，婦人經閉結滯心胃腹間作痛，氣鬱脈滯經血不行攻刺作痛，瘀血挾痰結成窠囊瞳子不明，或瘀血凝結牙齦之間而成齒痛等證，在所必需用也。
倘有血衰經閉，血虛腹痛，產後去血過多，心虛發暈而痛，病屬血虛無瘀滯者，皆所當忌用也。
又按前賢寇氏曰：蓋諸痛皆屬於肝，諸蟲皆生於風，此藥散血行血，和血止血而定諸痛。

所主諸證，皆肝經血分之病也。
凡男婦老幼，一切心腹脅肋少腹痛，疝瘕痛，並胎前產後血氣攻痛，俱能奏功。
又古方謂，五靈脂，治崩中實非止血之藥，乃去風之劑。
風，動物也。

衝任經虛，被風傷襲營血，以致崩中暴下，與荊芥防風治崩義同，此說是矣，而猶未盡也。
又肝血虛滯，亦自生風，能使血動而崩，又不待外風傷襲也。
如陳士良方，用參、耆、熟地、炮姜，少和五靈脂，而治血崩，蓋謂肝虛生風而血脫也。
善斯業者，當悟，古人識見如此，不可執一論也。

<u>集方</u>　（《方脈正宗》：）治產後一切瘀血為患、為脹、為痛、為嘔、為寒熱，或兒枕痛，或血暈痛，或卒暴心胃作痛，或男婦疝瘕酒積作痛，或小兒疳積蟲痛，俱能治之。
用五靈脂一斤（水浸，淘去砂石，再用酒飛，曬乾取六兩），澤蘭葉、益母葉、牡丹皮、當歸稍、延胡索、白芍藥、白朮、川芎（俱酒洗炒）、木香肉、桂（焙）各二兩，共研為細末，配五靈脂末，以米醋打紅曲末，作糊丸綠豆大，每服三錢。
婦人產後諸疾，酒下；疝氣瘕氣痛，茴香湯下；酒積痛，陳皮湯下；卒暴心胃痛，淡鹽湯下；小兒疳積蟲痛，花椒、白明礬湯下。
（《方脈正宗》：）治胎衣不下並惡血衝心。

用五靈脂（水飛過）四錢，溫酒下。
（《經驗方》：）治經血不止。
用五靈脂（去砂，土炒，燒盡）二錢，當歸身一錢，水煎服。
（《普濟方》：）治傷食成疳。

用五靈脂（水飛過）一兩，木香五錢，巴豆肉四顆（去殼煨熟去油），共為末，米糊丸綠豆大，每服五丸，白湯下。
（《全幼心鑑》：）治小兒五疳潮熱。
用五靈脂（水飛過）一兩，胡黃連五錢，於白朮八錢，俱炒燥為末，飴糖為丸彈子大，每服一丸，米湯化下。
（《普濟方》：）治酒積黃腫。

用五靈脂（水飛過）一兩，入麝香二分，稀糊丸小豆大，每服十丸，米湯下。
（《方脈正宗》：）治瘀血目翳。
用五靈脂（水飛過）一兩，桃仁（去皮）一兩五錢，共研勻，飯搗為丸梧子大，每食後服五十丸，一月全愈。
（《直指方》：）治瘀血齒痛。

用五靈脂（水飛過）三錢，米醋一碗，煎滾，候溫和含汩。
治小兒蟲咬，心痛欲絕。
用五靈脂末二錢，枯礬五分，共為細末，每服二錢，白湯調，不拘時服，當吐出蟲，即愈。
<h2><span class="brown">獸部　畜類</span></h2>
<h3> - 豬膽汁</h3>
味苦，氣寒，無毒。
沉也，降也。
入手、足陽明經。

李氏曰：豬，水畜也。
土地生產，各有不同。
生青兗徐淮者，耳大；生江南者，耳小；生燕冀者，皮厚；生梁雍者，足短；生遼東者，頭白；生豫州者，耳短；生嶺南者，白而極肥。
孕四月而生，在畜屬亥，在卦屬坎，在畜應室星。

其體骨重而少筋，性趨下，俯首，喜卑穢，天將雨，則進涉水中。
牝曰豝、曰彘，牡曰豬、曰豭，皮膚、血肉、肢骨、髓腦、臟腑、膏膜、頭臚、脬卵、懸蹄、耳垢、燖湯、毛、膽，咸歸藥用。
如豭豬，其力轉勝，故牡豬之膽並蹄，皆倍大於牝者。
<u>豬膽汁</u>　主傷寒裡熱燥渴，潤大便火結之藥也。

白尚之曰：按經日，熱淫於內，寒以勝之，苦以泄之。
故仲景方以葦筒納穀道二寸，以豬膽汁和醋少許灌之，治傷寒裡熱枯燥，大便不通，蓋取苦酸寒滑而潤燥通結也。
又治少陰下利不止，厥逆無脈，乾嘔煩者。
以白通湯加豬膽汁，以調寒熱之逆者也。

取人尿豬膽鹹苦之物，於熱劑之中，使其氣相從而無拒格之患矣。
又治霍亂病，吐下已斷，汗出而厥，脈微欲絕者，以通脈四逆湯，加豬膽汁數匙主之者。
蓋陽氣大虛，陰氣獨勝，純與陽藥恐陰氣拒格不得入，故加豬膽汁之苦寒入心，以通脈和肝，亦使其氣相從，不致拒格也。
此寒因熱用、熱因寒用之義耳。

<u>集方</u>　仲景治少陰下利不止，厥逆無脈，乾嘔煩者，以白通湯。
用蔥白四莖，乾薑一兩，生附子一枚，水三升，煮一升，入童尿三合，豭豬膽汁半合，調服。
仲景治少陰病，下利清穀，裡寒外熱，手足厥逆，脈微欲絕，身反不惡寒，其人面色赤，或腹痛，或乾嘔，或咽痛，或利止脈不出者，以通脈四逆湯主之。
用甘草一兩，生附子一枚，蔥白七莖，乾薑二兩，以水三升煮取一升去渣，加豭豬膽汁五匙調服。

如腹中痛甚者，加酒炒白芍藥二兩；嘔者加生薑二兩；咽痛加桔梗一兩；利止脈不出者，加人參二兩。
（孫真人方：）治喉風閉塞。
冬至日取豭豬膽五六枚，用川黃連、薄荷、殭蠶、白礬水、朴硝各五錢，研極細末拌勻，分裝膽內，將地掘深一尺，以竹竿橫懸此膽，以無隙缸蓋定，至立春日取出，待風吹乾密收，每取少許，吹入喉間，立效。
（《梅師方》：）抬熱病䘌蝕上下。

用豭豬膽汁一枚，醋一合，頓溫服，蟲立死。
<h3> - 豬膚</h3>
味甘，氣平，無毒。
（吳氏曰：豬膚，系燖豬時刮下毛里白屑是也。）

<u>豬膚</u>　仲景治足少陰下利，咽痛胸滿心煩者，有豬膚湯。
用豬膚八兩，水五升，煮二升取汁，入白蜜五合，粳米粉三合，總熬令香，分作三服。
盧氏（子由）曰：膚，革外薄皮也。
又曰：膚淺也。

足少陰下利，猶釜底抽薪，而烹飪廢，致水穀失濟失泌之所致也。
蓋少陰腎，主水，已屬從流而下矣。
復心煩胸滿咽痛者，轉類奔豚之為疾，氣從少腹上衝心，令人若死狀者，腎屬水臟，豬屬水畜，為能充其類焉。
取其淪膚殆盡而氣微衰，乃得自外而內，以從上而下也，則下利止，而咽痛胸滿心煩自愈矣。

又成氏言：加白蜜以潤燥，潤燥則煩除。
加粳粉以益氣，益氣則利止，於義亦通。
<h3> - 豬心血</h3>
（味甘鹹，氣平，無毒。）

治驚癇癲疾，及中惡卒死之藥也。
翟秉元曰：驚癇癲疾，心氣閉而有痰也。
中惡卒死，心氣閉而有邪也。
四證均屬心君失令，血不歸元而然。

用此藥，以心歸心，以血導血也。
如沈存中，用豬尾血，以治痘瘡黑陷。
取半盞和好酒調服，須臾紅活，亦取生血回元之義。
<h3> - 豬大腸</h3>

（味甘，氣寒，有微毒。）
潤腸治燥，止血痢臟毒之藥也（李時珍）。
<u>集方</u>　（《奇效良方》：）治腸風臟毒因熱者。
用豬大腸一條（去油垢淨，酒煮極爛搗膏），以白芍藥四兩，川黃連五錢（俱炒研末），和為丸梧子大，每服二錢，白湯下。

（《奇效良方》：）治贓寒泄瀉，體倦食減。
用豬大腸（如前法制），以於白朮四兩、吳茱萸一兩（俱炒研末），和為丸梧子大，每服三錢，白湯下。
<h3> - 豬脬</h3>
（味甘，氣平，無毒。）

治老幼男婦夢中遺溺不愈，並療陰囊濕癢，玉莖生瘡諸病之藥也（《日華子》）。
以五味調，作羹食之。
陸平林曰：豬脬，即尿胞也。
吳人俗呼小肚，所治皆下焦病，亦以類從爾。

按《羅氏衛生方》，治蘄州一婦人，病轉脬，小便不通，腹脹如鼓，二旬垂死。
一醫用豬脬吹脹，以翎管安上，插入其孔，捻脬氣即吹入，即大尿而愈，此法知者頗少，亦機巧妙術也。
按邵真人《延壽箋》曰：豬為食味中嘗用之物，臟腑腸胃咸無棄焉。
然其一身除肚膏外，余皆有毒發病，人習之而不察也。

壯實者，或暫食無害，有疾者，不可不知其忌，特列其害於後。
肉多食，令人虛肥生痰；大病後食之，復發；與姜同食，即發大風病。
頭肉，有病看食之，生風發疾。
腦，食之損男子陽道絕生育，酒後尤不可食。

血，能敗血而耗心氣。
肝，食之必傷人。
豬臨宰，驚氣入心，絕氣歸肝故也。
合諸魚食，生癰疽。

脾，一生莫食之。
肺，不可與白花菜合食，令人氣滯發霍亂。
腎，食之傷腎少子，冬月尤不可食，損人真氣。
胰，男子食之損陽。

腸，食之動冷氣發宿疾。
鼻唇，食之動風。
舌，食之損心氣。
<h3> - 羊肉</h3>

味甘，氣熱，有毒。
入手足陽明經。
（自死者，有大毒，誤食發惡疾，立死。）
蘇氏曰：羊，四方皆有，種類極多，其色有黑、白、斑不同，其毛有長、短、剛、柔之別。

李氏曰：生江南者，為吳羊，頭身相等，而毛短。
生秦晉者，為夏羊，頭小身大，而毛長。
土人二歲而剪其毛，以為氈物，謂之綿羊。
廣南英州一種乳羊，食仙茅，極肥，食之甚補人。

諸羊皆孕四月而生，其目無神，其腸薄而縈曲，在畜屬火，故性熱而易繁也。
在卦屬兌，故外柔而內剛也。
其性惡濕喜燥，食鉤吻而肥，食仙茅而肪，食仙靈脾而淫，食躑躅而死，物理之宜忌，不可測也。
胡人以骨占灼，謂之羊卜，亦有一靈那。

其皮極薄，勀番以代紙書字，吳人以代紙畫彩為燈，甚鮮明。
<u>羊肉</u>　補中益氣，療中風虛汗，治產後陰陽兩虧之藥也（《別錄》）。
魏景山曰：按東垣云，補可去弱，人參、羊肉之屬是也。
凡一切諸病，形氣痿弱，脾胃虛羸不足者，宜之。

古方入補湯劑，有大羊肉湯。
《金匱》方治寒勞虛羸，及產後心腹疝痛，四肢厥逆，用肥羊肉一斤，水一斗，煮汁七升，入當歸、生薑各三兩，黃耆五兩，煮取二升，分四服。
然味甘性熱，如天行熱病後，溫瘧積痢後，食之必致發熱難療。
又癰腫瘡瘍，消渴吐血，臌脹腫滿，腳氣黃疸等疾，咸不宜服。

<h3> - 羊肝</h3>
（味苦，微甘，氣寒，無毒。）
補肝明目，治風淫目暗之藥也（蘇恭）。
計日聞曰：羊肝補肝，以類相從也。

肝開竅於目，肝熱則目赤，肝虛則目昏、或生翳障。
羊肝苦寒甘補，肝病目病藥中，搗和為丸服。
明目諸方，無出於此。
（羊膽點目疾，見虫部卵生類蜂蜜集方下。）

<u>羊腎</u>　（味甘，氣溫，無毒。）
益精髓，補腎氣，卻虛勞之藥也（《別錄》）。
陳象先曰：按《千金》、《外臺》、《深師》諸方，治腎虛勞損，消渴腳氣等疾，有腎瀝湯，方有羊腎煮湯煎藥，蓋用為引向，各從其類也。
<h3> - 黃牛肉</h3>

味甘，氣溫，無毒。
入手足陽明經。
（自死者，有火毒，誤食，發疔毒惡疾。）
蘇氏曰：牛之牡者日牯、曰特、曰犅、曰□。

牝者曰㸺、曰㹀。
南牛曰□，北牛曰𤚩。
純色曰犠；黑色曰□；白色曰□；赤色曰□；駁色曰犁；去勢曰犍。
牛子一歲，曰犢。

李氏曰：牛有𤚩牛、水牛二種。
𤚩牛小而水牛大，𤚩牛有黃、黑、赤、白、駁雜數色；水牛有青、蒼、灰、黃、純白數色。
大腹銳頭，其狀類豬，角若擔弓，能與虎鬥。
又廣南有稷牛，形最卑小。

《爾雅》謂之□牛，牛齒有下無上，察其齒而知其年，三歲二齒，四歲四齒，五歲六齒，六歲以後，每年按脊骨一節也。
牛耳聾，其聽以鼻，牛瞳豎而不橫，其聲曰牟。
在畜屬土，在卦屬坤，土緩而和，其性順也。
《造化權輿》曰，乾陽為馬，坤陰為牛，故馬蹄圓，牛蹄圻。

馬病則臥，陰勝也。
牛病則立，陽勝也。
馬起前足先，臥則後足先，從陽也。
牛起後足先，臥則前足先，從陰也。

<u>牛肉</u>　養脾胃，益中氣（《別錄》），健筋骨之藥也（陳藏器）。
王少宇曰：牛，土畜也，黃土色。
經曰：中央黃色，入通於脾。
故《別錄》稱為養脾胃，益中氣之要藥。

於老人、小子脾胃薄弱者，調五味，作羹食甚美。
昔丹溪翁，有倒倉法。
王綸言：牛肉，本補脾胃之物，非吐下藥也。
特飲之既滿，或上湧下泄爾。

此蓋借其補以為瀉，故積聚去而腸胃得所養，亦神法也。
如病非關腸胃有積滯者，似難施之耳。
按倒倉論曰：腸胃為積穀之室，倒者，推陳以致新也。
胃屬土，受物而不能自運，七情五味有傷中宮，停痰積血互相糾纏，發為癱瘓、為勞瘵、為臌脹，成形成質，為窠為臼，以生百病。

而中宮愆和，非丸藥所能去也。
此方出自西域異人，其法用黃牯牛肉二十斤，長流水煮成糜，去渣濾出稠液，再熬至琥珀色收之，連飲至數十盅，寒月溫飲；病在上則急飲，令吐；病在下則緩飲，令利；在中則令吐而利。
吐利後口渴者，即飲自解小便一二碗，湯滌余垢，睡二日，乃食稀粥，養半月，精神強健，沉疴悉去也。
須忌牛肉五年。

蓋牛，坤土也，黃土色也，熟而為液，成無形之物也。
故能由腸胃而透肌膚毛竅爪甲，無所不到。
在表者，因吐而得汗；在清道者，自吐而去；在濁道者，自利而除，有如洪水泛漲，陳莝順流而去。
盎然渙然，潤澤枯稿，而有精爽之樂也。

韓飛霞曰：治一切諸虛病。
用小牛犢兒未交感者一隻，臘月殺之，去血燖毛洗淨，並臟腑不遺分寸，大鐵鍋煮之，用黃耆一斤，人參八兩，茯苓、陳皮、甘草、蜀椒、食鹽各三兩，宮桂、良薑各二兩，醇好酒二斗，同煮，水以八分為率，文火煮爛，取出骨捶碎，同煮至爛如泥，濾取稠汁，再用絹再濾清汁，待冷，以淨瓷甕盛之，埋土內七日。
每用酒調，早、晚任意食之。
或用白湯調服亦可。

如用肥黃犬及鹿皆可，依此法作之。
<h3> - 牛乳</h3>
（味甘，氣寒，無毒。）
補虛羸，養心肺（《別錄》），潤燥結，解熱毒之藥也（《日華》）。

顧汝琳曰：牛，力強氣健，乳亦稟氣血之精陰。
人食之，潤枯燥，養血氣，降虛火，較之人乳更妙。
非若人乳有飲食之毒，七情之火也。
如脾胃虛冷作泄，並膈中有冷痰積飲者，忌之。

<u>集方</u>　（李時珍方：）治痢久不效。
用牛乳八兩，蓽茇三錢，同煎減半，空腹頓服。
<h3> - 牛血</h3>
（味鹹，氣平，無毒。）

解毒利腸。
冶金瘡，下水蛭，並治血痢便血之藥也。
李東壁曰：《元史》，布智兒從太祖徵回回，身中數矢，血流滿體，悶僕幾絕，太祖命取一牛，剖其腹，納之牛腹中，浸熱血中，移時遂蘇。
又李庭從伯顏攻郢州，炮傷左脅，矢貫於胸，幾絕，伯顏命剖水牛腹，納其中，良久而蘇。

何孟春在職方，問各邊將，無知此術者，非讀《元史》弗知也。
<u>集方</u>　（《肘後方》：）治誤吞水蛭腹痛。
用黃瘦牛血，熱飲二三升，次早化豬脂一升飲之，即下出也。
<u>（李時珍方：）治血痢便血，煮牛血拌醋食之。

</u>
<h3> - 牛膽</h3>
（味苦，氣大寒，無毒。）
除心腹熱，益目精之藥也。

用臘月黃牛或青牛者，釀南星末，治驚風有奇功。
釀槐子服，明目治疳濕。
<u>集方</u>　（《千金方》：）治谷疸食黃。
用牛膽汁一枚，苦參三兩，龍膽草一兩（為末），和少蜜丸，梧子大，每薑湯下五十丸。

（《經驗方》：）治痔瘻出水。
用牛膽、蝟膽各一枚，膩粉五十文，麝香二十文，以三味和勻，入牛膽中，懸四十九日，取出為丸，大麥大，以紙捻送入瘡內，有惡物流出為驗也。
<h3> - 牛角䚡</h3>
味苦，氣溫，無毒。

入少陰血分。
即角尖中堅骨也。
水牛、黃㸺牛者，可用。
余皆不及。

久在糞土中爛白者，亦佳，燒灰用。
<u>牛角䚡</u>　燒之則性澀，故止血痢，及婦人帶下血崩諸病。
<u>集方</u>　治大腸冷痢。
㸺牛角䚡燒灰，飲服二錢，日二次。

（《千金方》：）治小兒滯下。
㸺牛角䚡燒灰，水服方寸匕。
（《近效方》：）治大便下血。
黃牛角䚡一具，煅末，煮豉汁服二錢，日二，神效。

（孫用和方：）治赤白帶下。
牛角䚡燒令煙斷，附子以鹽水浸七次去皮，等分為末，每空心酒服二錢匕。
<h3> - 牛黃</h3>
味苦，氣涼，有小毒。

入手少陰，足厥陰二經。
陶隱君曰：生隴西及晉地特牛膽中，得之即陰乾百日，使燥，無令見日月光。
蘇頌曰：今出登萊州，凡牛有黃者，身上夜有光，眼如血色，時復嗚吼，恐懼人，又好照水，人以盆水承之，伺其吐出，乃喝迫，即墜下水中，取得如雞子黃大。
重疊可揭折，輕虛而氣香者佳。

試法，但揩摩手甲上，透甲黃者為真。
雷□曰：牛黃有四種，喝迫而得者，名生黃；殺死在角中得者，名角黃；牛病死後心中剝得者，名心黃。
初在心中，如黃漿汁，取得便投水中，沾水乃硬，如碎蒺藜，肝膽中得者，多肝黃，皆不及生黃為勝。
寇宗爽曰：西戎有犛牛黃，堅而不香。

又駱駝黃，極易得，亦能相亂，不可不審。
凡用單搗細研如塵，絹裹定，以黃嫩牛皮裹，懸井中一宿，去水三四尺，明早取之。
<u>牛黃</u>　驅風化痰，清熱解毒之藥也。
主神志不守，顛狂妄動；或驚癇搐搦，忽作昏迷；或中風中惡，失音不語；或魂魄飛揚，觸事喪志；或寒熱交作，乍見神鬼，此是心虛不寧，痰迷心竅之症。

不拘大人小兒，牛黃皆可治之。
但牛黃為治心之藥，必酌佐使得宜而後可。
故得丹砂而有寧鎮之功；得參苓而有補養之妙；得菖蒲、山藥而有開達心孔之能；得棗仁、遠志而有和平臟腑之理；得歸地而有涼血之功；得金銀而有安神之美。
凡諸心疾，皆牛黃所宜也。

如小兒病，傷乳傷食作瀉，或脾胃虛寒者，亦非所宜也。
<u>集方</u>　（《方脈正宗》：）治大人小兒痰熱失音，或中風中熱中氣，小兒心熱生驚，急驚搐搦諸證。
用牛黃一錢（另研細），配膽星、天竺黃各二錢，白朮、天麻各三錢，俱研細，薑汁為丸如黃豆大，大人服二丸，薑湯化下，小兒服一丸，燈心湯化下。
（《方脈正宗》：）治小兒驚癇百病。

用牛黃一錢，膽星、鉤藤、天竺黃、茯神各三錢，丹砂二錢，真珠、犀角、琥珀各一錢五分（俱設法研細），加冰片五分，薑汁打神麯糊為丸如綠豆大。
一歲兒一丸、大兒五丸為率，俱用薑湯調服。
（外科方：）治楊梅結毒。
用牛黃一錢，鐘乳石、火燒、丹砂各五錢，真珠（微炒）二錢，共研極細末，每服三分，土茯苓湯下。

（王氏方：）治痘瘡黑陷。
用牛黃三釐，丹砂一分，同研細末，紫草泡湯調服，並搽痘上。
治一切臌脹。
用牛黃一錢、蟾酥一錢（俱用酒潤化），生半夏三錢（研細末），巴豆肉（去油取霜）一分，蓖麻子肉（去油取霜）五錢，冰片五分，共研極細和勻，調入牛黃、蟾酥拌勻，用蜒蚰五十個，共搗勻為丸如粟米大。

每早服十四丸，放舌上取津唾嚥下。
<h3> - 阿膠</h3>
味甘，微苦，氣平，無毒，氣味俱薄，浮而升，陽中陰也。
入手少陰，足少陰、厥陰經。

《別錄》曰：阿膠，出東平郡東阿縣，有宮舍禁之。
酈氏《水經注》云：其井大如輪，深六七丈，歲常煮肢，以貢天府。
其井乃濟水所注，取井水煮膠用，攪濁水即清，性下趨，質清且重。
煮法，必取烏驢皮，或烏牛皮，洗刮淨去毛，急流水中浸七日，入大鍋內，漸增阿井水，煮三日夜，則皮化，濾清，再煮稠，貯瓷盆中乃成。

冬月易干，其色深綠且明亮輕燥而脆，味甘而淡，乃佳，亦須陳久，方堪入藥。
古方取烏牛皮，浸洗淨，亦可煎膠。
凡造阿膠，自十月至二月間，用烏驢皮或㸺牛、水牛皮為上。
修治：凡用，須用小麥面拌炒成珠，或以蛤粉拌炒成珠，或以酒頓化，或以滾湯頓化，各從其制便也。

但貴烏驢皮者，取烏色屬水，以制熱則生風之義。
盧氏曰：或云濟水所注，蓋濟為楚，隱則伏流，顯則湧出，與阿水質之清重，性之下趨，似不相符，難考其所從來矣。
驢力在臚，臚，腹前也，顧力在臚，色專者黑，精專者皮耳。
<u>阿膠</u>　清金養肺，滋木養肝，濟水養腎，平火養心，潤土養脾，培養五臟陰分不足之藥也（葉氏本草）。

李秋江曰：此得水氣之陰，其補精之質，得甘平之味。
故《陳氏本草》主衄血、吐血、咯血、唾血、溺血、便血、腸風糞血，崩中下血，經漏脫血，淋瀝不止，或胎動不安血虛腹痛，或兩目昏眩血虛頭旋，或虛火喘促咳嗽血痰而成肺痿肺癰，或熱傷營絡下痢純紅而腹痛不止，惟此藥補血益陰，調榮養液，故能療如上諸證也。
然其氣味雖居和平，而性質黏膩。
如胃弱嘔吐有寒痰留飲者，脾寒飲食不消運者，又當忌之。

盧子由先生曰：緣水性之下趨，故潤膈疏痰，降淤濁及上逆之血也，協皮革之外衛；故治內損脫血崩淋血痢之下陷也。
藉火力之煎熬為膠，以成土化，如臟之五勞，形之六極，以及四肢經隧或涸或汙，為酸為痛，如胎孕不固之下墜等證，咸需用之，獲效實無量也。
<u>集方</u>　（以下十三方俱出《方脈正宗》：）治肺損嘔血。
用真阿膠三錢（滾湯泡化），麥門冬五錢，煎湯，調和服。

治肝虛脅痛，目昏，筋脈痿弱。
用真阿膠三錢，藏蕤一兩，白芍藥五錢，敗龜板七錢，水煎服。
治腎虛腰脊痿軟，遺精盜汗。
用真阿膠三錢，人參一錢，北五味七分，枸杞子、麥門冬各五錢，懷熟地四錢，水煎服。

治心虛火盛，煩渴不寧。
用真阿膠三錢，懷生地五錢，人參、棗仁、麥門冬各二錢，北五味七分，蓮子四錢，水煎服。
治脾虛血燥，大便秘結，用真阿膠三錢，懷生地、麥門冬、肉蓯蓉各五錢，知母四錢，水煎服。
治吐血衄血，咯血唾血。

用真阿膠三錢，生蒲黃、懷生地各五錢，黃芩二錢，燈心五十根，水煎服。
治溺中血。
用真阿膠三錢，茜草、懷生地、白芍藥、地骨皮各二錢五分，車前子一錢，水煎服。
治糞前糞後便血，或腸風瀉血。

用真阿膠三錢，蒼木（米泔浸炒）、赤石脂、炮姜灰各五錢，北五味子一錢，水煎服。
治婦人崩中下血，或經漏脫血淋瀝不止。
用真阿膠四兩，川續斷、牡丹皮、丹參、當歸身、懷生地各三兩，白朮二兩，熬膏，煉蜜收，每早、午、晚各服五錢，人參湯調服。
治血虛腹痛，或胎動不止。

用真阿膠三錢，當歸四錢，白芍藥、懷熟地各五錢，砂仁殼、丹參、自朮、黃芩各二錢，川芎一錢，水煎服。
治血虛頭旋，兩目昏眩。
用真阿膠一兩（蛤粉拌炒成珠），天麻、當歸、白朮、黃芩、密蒙花各二兩五錢，川芎、牡丹皮各一兩（俱用酒拌炒，研為末），煉蜜丸梧子大，每服三錢，臨睡菊花湯送下。
治虛火喘促，咳嗽血痰將成肺痿肺癰。

用真阿膠三錢，桑白皮、懷生地、川貝母、紫菀、百部、百合、廣陳皮、薏苡仁、牛膝、茯苓各二錢，水煎服。
治熱傷營絡，下痢純紅，腹痛不止。
用真阿膠三錢，白芍藥、川黃連、懷生地各二錢，甘草、炮姜灰各一錢，茯苓一錢五分，水煎服。
治妊娠下血，或痢血，或瘧疾，或久咳嗽，或衄血吐血。

用真阿膠三錢，黃芩一錢五分，茯苓、甘草各一錢，水煎服。
（楊士行：）治小兒驚風后瞳人不正者。
以真阿膠、人參各二錢，水煎服。
治虛勞咳怯之人，患痢疾腹痛，下赤白者。

用真阿膠二錢，白芍藥三錢，甘草、白茯苓、桑皮各一錢，桔梗五分，水煎服。
積毒甚者，加川黃連八分，黃芩一錢。
腹痛，下重不行者，加枳殼一錢，久煉大黃八分。
治虛勞咳怯之人，下純血痢。

用真阿膠三錢，懷生地五錢，白芍線四錢，白茯苓二錢，當歸身一錢，川黃連八分，水煎服。
治吐血先吐痰而後吐血者，是積熱也。
用阿膠、生地、白芍、桑皮、黃芩、天麥二冬、紫菀、玄參、知母各二錢，甘草七分，水煎服。
治吐血先吐血而後吐痰者，是陰虛也。

用阿膠、黃柏、生熟二地、天麥二冬、白芍藥、知母、黃芩、沙參、山藥、玉竹各二錢，甘草七分，水煎服。
<h3> - 黃明膠</h3>
味甘，氣平，無毒。
可升可降。

入手陽明、太陰經。
李氏曰：黃明膠，即牛皮膠也。
乃牛皮煮化，濾去渣屑，凝結者，其色黃明。
今工作木器中，用以代漆，甚堅。

入藥功用與阿膠彷彿。
阿膠，古方亦用牛皮煎煉，但水系阿井所汲耳。
<u>牛皮膠</u>　止諸般失血之藥也（龔雲林）。
梁心如曰：其性黏膩，其味甘澀，入服食藥中固氣斂脫，大有神功。

故《普濟》諸方，用治吐血、衄血、崩淋、痢血於久患不愈之疾，與阿膠彷彿通用，但其性味平補，宜於虛熱者也。
如散癰腫，調膿止痛，護膜生肌，則黃明膠，又邁於阿膠一籌也。
善是業者，當留意於斯焉。
<u>集方</u>　（龍潭方：）治吐血、衄血、咯血、唾血、嘔血、崩血、淋血、痢疾下血諸證。

用牛皮膠一兩（剪碎，麥面拌炒成珠，研細末），配黑蒲黃、黑薑炭各五錢（俱研極細末），每服三錢，溫米湯調下。
（《外科精義》：）治癰疽未成已成。
用牛皮膠一兩，酒溶化，厚敷毒上，未成即消；已成即出膿；膿後再敷，即長肉生肌。
每日再用一兩，酒溶化。

毒在上，食後服；在下，食前服。
<h2><span class="brown">獸部　野獸類</span></h2>
<h3> - 虎骨</h3>
味甘辛，微熱，無毒，可升可降。

入手少陰，足厥陰經。
蘇氏曰：虎，南北東西四方皆生，深山窮谷者，多有之，為山獸之長也。
狀如貓，而大如牛，色有黃白黑，或有斑駁雜花諸色，其聲吼如雷，其牙如鋸，其爪如鉤，其須健而有尖，其舌大而如掌，生倒刺，項短鼻齆。
夜視一目放光，一目看物，從風而行，百獸震恐。

易卦通驗云：立秋，虎始嘯，仲冬，虎始交。
又云：月暈時，虎交。
又云：虎孕七月而生，不再交。
又云：虎噬物，隨月旬上下而齧其首尾，其持物三躍不中，則舍之。

食狗則醉，聞羊角煙則走，吞蝟鼠則死，見獅子、鄒虞、渠搜，則屈而伏，見水牛則鬥，而力有怯有健者。
又有海魚變虎，老人變虎，虎變老人之異。
<u>虎骨</u>　去骨節風毒之藥也。
蔡心吾曰：虎乃西方之獸，毛蟲之長也。

屬金而氣最猛，性最有力。
語云：風從虎者，（風木也，虎，金也，木受金制，焉得不從。）
故虎嘯而風生，自然之道也。
故《甄氏本草》治一切風病，筋骨攣急，屈伸不便，走注疼痛，及心風驚癇癲疾等證。

然虎之一身，氣力皆出前足，強悍皆□於脛，故入藥以脛骨為勝。
而楊士行言：總而論之，虎骨驅風，遍體是可通用，今析而分之，凡辟邪惡，治驚癇癲疾及頭風等病，當用頭骨；治腰背諸風，當用脊骨；治手足諸風腳膝無力，當用脛骨。
各從其類也。
雖稱治風之劑，倘屬血虛不能養筋而生風者，氣虛不能攝涎而生風者，又當君以參、耆、歸、朮、芍、地輩，同劑方獲全效。

<u>集方</u>　以下三方俱見《方脈正宗》：治一切風毒疼痛腰腳無力，筋骨拘攣，痿弱不能步履。
用虎骨四兩，白芍藥、懷生地、刺蒺藜、川萆薢、枸杞子、干茄根、油松節、黃柏、蒼朮、白朮、秦艽、當歸、牛膝、木瓜、茜草各二兩，乳香、沒藥各一兩，好酒三十壺，浸蒸，每早、晚隨量飲。
治中邪惡兔疰，及小兒驚癇，大人癲疾。
用虎骨磨汁半盞，牛黃三分，天竺黃、膽星各一兩五錢（俱研極細末），每晚服五分，用虎骨汁調服。

治休息痢疾，經歲不愈。
取虎骨四兩，酒炙脆研末，每服三錢，米湯服。
<h3> - 象牙</h3>
味甘，氣寒，無毒。

李氏曰：象出交廣、雲南及西域諸國。
野象多至成群，番人皆畜以負重，酋長出入乘之。
有灰白二色，形體臃腫，面目醜陋，大者身長丈餘，高八九尺，肉倍數牛，目大若永，四足如柱，無指而有爪甲，行則先移左足，臥則以臂著地，其頭不能俯，其頸不能回，其耳大如扇，其鼻大如臂，下垂至地，鼻端甚深，可以開合，中有小肉爪，能拾針芥，食物飲水，皆鼻捲入口，一身之力，皆在於鼻，故傷之則死。
耳後有穴，皮肉甚薄，刺之亦死。

口內有食齒，兩吻出兩牙，夾鼻，雄者長六七尺，雌者僅尺余耳。
其膽隨四時，春在前左足，夏在前右足，秋在後左足，冬在後右足。
牡牝相交，則在水中，以胸相貼，與諸獸不同。
許氏曰：二年一乳，五歲始產，六十年，形體骨力方足。

其性能久識，嗜芻豆、甘蔗、茶酒，而畏煙火、獅子、巴蛇。
殺野象，多設機階，以陷之；或埋象鞋於路，以貫其足。
捕生象，則以雌象為媒，而誘獲之。
飼而押之，久則漸解人言，使象奴牧之，制之以鉤，左右前腳，罔不如命也。

其肉甚肥，堪作炙，惟鼻肉炙食、糟食，更美。
彼土人捕得爭食也。
其皮可作甲鞔鼓，濕時切條，可貫器物。
西域最重其牙，用飾床椅，中國貴之，取為朝笏。

每脫牙，自埋藏之。
甫番諸國人，潛以白木作牙，易取焉。
又《真臘風土記》云：用象牙，殺取者上也；自死者，次之；脫于山中，多年者下矣。
<u>象牙</u>　治驚癇迷惑之藥也（李時珍）。

陳赤葵曰：象性勇猛，而牙善脫，雖屬獸類而機巧神悟，靈慧若人。
如《開寶》方，以牙屑主驚癇驚搐，一切精物邪魅者，以神悟應之也。
又敷諸鐵器及雜物入肉者，以脫而治皮肉間有形之物也。
又外科方，以牙屑，治惡瘡拔毒生肌，去漏管，亦同此義。

<u>集方</u>　（《方脈正宗》：）治驚癇驚搐，或風癇迷惑人事昏聵，及一切精物邪魅作祟者。
用象牙屑一兩，天竺黃、雄黃、丹砂各五錢（俱為極細末），牛黃七分，麝香五分，總研勻，每服七分，白湯調服。
（《永類方》：）治金銀銅鐵錫一切器物及雜樣物入肉者。
以象牙末、雞子清，調敷立出。

（外科方：）治通腸漏病，能去管者。
以象牙屑一兩，枯礬、金頭蜈蚣各五錢（俱為極細末），黃蠟二兩熔化，入香油二錢待滾，即入前藥末攪勻，捻成丸梧子大，每早晚各食前服三錢，白湯下。
治小便不通脹急者。
以象牙屑五錢，生煎服。

治小便過多。
用象牙屑五錢燒灰，米飲調服。
<h3> - 象膽</h3>
（味苦微甘，氣寒，無毒。

其膽陰乾，皮上光膩有青竹紋斑，不與他膽同類也。）
治疳明目之藥也（《日華子》）。
蘇水門曰：諸膽皆附肝生，獨象膽隨四時運行四足，可稱神物矣。
第苦寒明肅之性，故《日華子》言，明目去翳障，與熊膽同功，淨下疳瘡爛一切熱毒諸證。

<u>集方</u>　（《方脈正宗》：）治目疾翳障。
用象膽分許水潤化，點兩目眥內。
（《方脈正宗》：）治下疳瘡破爛不收。
用象膽一塊，泡湯頻洗，腐穢自去，肌肉生長矣。

<h3> - 象皮</h3>
（味甘，氣溫，無毒。）
暖肌肉，治金瘡不合之藥也。
葛風寰曰：象皮堅實，以斧刃刺之，半日即合，因象體氣壯力弘，皮堅肉暖。

今內府有象皮膏，治一切刀斧傷瘡，及經年瘡毒氣冷血凝潰水不收者。
以膏藥一塊，入瘡口內，外以厚軟油綿紙攤膏貼之，數日即收完，誠良法也。
<h3> - 犀角</h3>
味苦酸鹹，氣寒，無毒，氣薄味厚，陽中之陰，降也。

入手太陰、少陰，足厥陰、少陰經。
陶隱居曰：犀出滇南山谷，及武陵、交州、寧州、南海、西番、南番諸處。
海南者為上，黔蜀者次之。
花紋通透者為上，花紋隱混者次之。

李氏曰：犀有山犀、水犀、兕犀三種，山犀、水犀並有二角，又有毛犀似之，山犀居山林間，人多得之，水犀出水中，最為難得。
海南者為上，狀似牛、豬首，大腹，卑腳三蹄，前腳直而無膝，依木為息，木倒則僕不易起也，舌有刺，喜啖竹木棘及毒物，飲濁水，不欲自見其影。
皮孔三毛，如豕有一角、二角、三角者，一在頂上，一在額上，一在鼻上。
鼻上者，小而不墮，頂額者，每歲一落，自埋山中。

土人作木角潛易之，再三不離其處，若直取之，以後退落，必藏他處矣。
二角者，鼻角長而額角短。
一角者，有鼻無額，有額無鼻。
鼻角者，胡帽犀；額角者，兕犀也，兕犀，牝犀也，毛色青，皮堅可以為鎧。

又有毛犀二角，所謂牯犀也。
又有水犀，出入水中，最為難得，皮中有珠黑，山犀無之。
按《異物志》云，東海水中有犀牛，樂聞絲竹之音，彼人動樂則出而聽之，因而採之。
然犀角優劣，觀犀紋粗細通塞以為差等，紋如魚子形者，謂之粟紋；紋中有眼者，謂之粟眼；黑中有黃花者，謂之正透；黃中有黑花者，謂之倒透；花中復有花者，謂之重透，併名通犀，乃上品也。

又紋有倒插者，一半以下通；紋有正插者，一半以上通；紋有斷股插者，中段不通，亦名通犀。
又角上有一白縷，直上至端，夜露不濡，謂之通天犀。
漢書有駭雞犀，置米飼雞，驚駭不敢喙，置屋上，烏烏不敢集。
犀角有最大者，一枝重七八斤，名墮羅犀，云是牯犀。

額中之角，又有花紋多如撒豆斑色，夜視有光者，曰夜明犀，通神分水，禽獸見之皆驚，乃絕品也。
又有理文盤結作有物形者，亦稱上品。
又有花如椒豆斑色者，次之。
烏犀純黑無花紋者，為下，兕角，理紋細膩斑白分明不混者，不可入藥。

如奴犀、㹀犀、病水犀、攣子犀、無潤犀，俱不可用。
惟取肌皺摺裂光潤者，銼屑，以薄紙裹，置懷中蒸燥，乘熱搗之，應手成粉。
故《歸山錄》云：翡翠銷金，人氣粉犀，此亦異也。
陳氏曰：又《山海經》有白犀。

《開元遺事》，交趾所貢有闢寒犀，色如金，冬月暖氣襲人。
《白孔六帖》有闢暑犀，色如玉，夏月藏室中，涼氣襲人。
又《嶺表錄》有闢塵犀，為簪梳佩用，塵不近身。
又《杜陽編》有蠲忿犀，佩之令人蠲去忿怒。

皆稀世之奇珍也。
又《淮南子》云，犀角置狐穴口，狐不敢出入。
如溫嬌過武昌，牛渚礬下，多水怪，嶠燃犀角照之，而水怪見形，則犀角之精靈辟邪可見矣。
牯犀紋大，牝犀紋細。

又川犀、甫犀、紋細。
烏犀有紋顯露，黃犀紋絕少，皆不及西番者，紋高雨腳，顯也。
既云通犀，必須紋頭顯著，黃黑分明，有雨腳潤滑者為第一。
<u>犀角</u>　涼心鎮肝，散瘀血，解熱毒之藥也（孟詵）。

吳養元曰：犀食百草之毒及眾木之棘，故能解毒。
角乃犀之精靈所聚，胃為水穀之海，食飲藥物必先受之，風邪熱毒必先干之。
故前古解一切百毒蠱證，瘴熱邪惡，或傷寒瘟疫邪熱譫妄，或中風痰熱迷惑失音，或熱極失血、吐衄上逆，或驚癇熱疾、搐搦轉加，或痘瘡熱極稠密黑陷，或瘄疹熱極內悶不清，或肝熱生翳目睛矇混不明等證，犀角並皆治之。
此乃安心定志，涼血清神之劑。

凡入蠱毒之鄉，飲食以此攪之，有毒即生白沫，無毒則否。
如痘瘡氣虛乾枯黑陷者，傷寒陽虛陰極發躁者，陰寒在內浮陽在外發熱口渴上衝咽嗌、面亦煩嘔喜飲涼物、食下良久即復吐出、六脈數細躁亂不寐者，此屬陰寒之證，犀角慎勿投也。
<u>集方</u>　（《方脈正宗》：）解一切百毒蠱證。
用上好真烏犀角，白湯磨汁半碗，調真紫金錠二錢服，立解。

（《方脈正宗》：）治瘴熱中惡。
用真烏犀角磨汁半盞，和燈心湯調服。
治傷寒瘟疫，語邪譫妄因於熱者。
用真烏犀角磨汁半盞，和白虎湯調服。

（姚心仲方：）治中風痰熱迷惑失音。
用真烏犀角磨汁半盞，用防風、天麻、白朮、羌活、當歸、半夏各二錢，細辛八分，人參一錢五分，甘草七分，水煎半碗，和服。
治熱極失血，吐衄不止。
用真烏犀角磨汁半盞，童便半盞，用生地黃、牡丹皮、川黃連、炮薑炭、白芍藥各二錢，甘草七分，水煎和服。

治小兒驚癇熱疾，搐搦不定。
用真烏犀角磨汁半盞，用天竺黃、鉤藤、膽星、茯苓各二錢，牛黃五釐，共研極細，每服五分，犀角汁調服。
（小兒方：）治痘瘡熱極，稠密黑陷。
用真烏犀角磨汁半盞，用升麻、乾葛、紫草茸、桔梗、甘草各一錢，水煎汁半盞，和服。

（小兒方：）治瘄疹熱極，內悶不出。
用真烏犀角磨汁半盞，用西河柳五錢，牛蒡子二錢，桔梗、玄參、薄荷、升麻、甘草各一錢，水煎汁，和服。
（《眼科金鏡》：）治肝腎虛熱，目瘴不明。
用真烏犀角磨汁十餘匙，每晚食後，燈心湯化服。

<u>續補方</u>　（《嬰兒全錄》：）治痘瘡血熱，初見點紅豔，壯熱，口渴煩躁狂語。
用真烏犀角磨汁十餘匙，用生地黃、紅花子、麥門冬、紫草、牛蒡子、黃芩各二錢，甘草一錢，水煎半盞，和服。
治小兒恍惚驚悸，痰涎壅塞，或嚼舌仰目。
用真烏犀角磨汁十餘匙，調抱龍丸服。

（《和劑局方》：）治中風不語或中惡氣絕，一切神魂恍惚癲狂擾亂。
用真烏犀角磨汁一盞，用天竺黃、丹砂、雄黃、天南星各一兩，玳瑁屑、琥珀各一兩二錢，人參八錢，焙俱研極細末，再加冰片、麝香、牛黃各一錢五分，金箔、銀箔各三十張，再總研勻，以犀角汁和入，再加煉白蜜少許，和丸如梧子大，大人服五丸或七丸，小兒服二丸或一丸，俱用生薑泡湯化下。
（外科方：）治中毒藥箭。
以真烏犀角末抹瘡中，立愈。

（《聖惠方》：）治下痢鮮血。
用真烏犀角一兩（鎊屑），地榆、懷生地各三兩，共為末，煉蜜丸梧子大，每服三錢，白湯下。
<h3> - 羚羊角</h3>
味淡，氣寒，無毒，氣薄味厚，陽中之陰，降也。

入手太陰、少陰，足厥陰經。
《別錄》曰：羚羊出石城及華陰山谷。
今出建平、宜都、諸蠻山中及西域。
形似羊，毛青而粗，夜宿獨棲，嘗掛角樹上。

兩角者多，一角者更佳，其角白亮如玉，長七八寸，細如人指，有節，蹙蹙圓繞，彎而深銳緊小，有掛痕者，為真，其節亦密，內有天生木胎者。
別有山羊、山馬角，頗相似，不可不審，但山羊、山馬角，大而節，僅一邊有節也。
修治：以鐵銼銼細，更研萬轉，搗篩極細，入藥用，免刮人腸。
（羚羊角）　安神志，治驚惕，卻鬼魅不祥之藥也（《藥性論》）。

白尚之曰：羚羊，獸之至靈，而筋骨之精，所注在角，其質至堅，其性至神。
又角內有木胎，乃厥陰風木之劑焉。
故前人治肝虛內熱驚惕夢魘，為狂怒，為搐搦，如大人中風，小兒驚風，是所必需者也。
又如傷寒時氣，溫風注毒留在肌膚；邪熱厥氣，伏在骨髓；或心驚狂動，煩亂不寧；或譫語無倫人情顛倒（此四句出繆仲淳），悉屬厥陰風木為勝，投此即定。

有以類相感之效也。
已上諸病，若心肝二經，虛而有熱者，宜之，倘虛而無熱者，勿用也。
《本草發明》曰：羊，火畜也，而羚羊則屬木，故其角入厥陰肝經，同氣相求也。
肝主木，開竅於目，其發病為障翳目暗，而羚羊角能清之。

肝主風，在合為筋，其發病為小兒驚癇，婦人子癇，大人中風搐搦，及筋脈攣急，歷節掣痛，而羚羊角能舒之魂者，肝之神也。
其發病為驚駭恐怖，狂越僻謬，魘寐卒死，而羚羊角能安之。
血者，肝之藏也。
其發病為產後血氣瘀滯下疰，毒痢積熱，瘡疹餘毒，而羚羊角能散之。

又相火寄於肝膽，在氣為怒，病則煩懣氣逆，食噎不通，及時氣寒熱、傷寒伏熱熱蒸肌骨，時愈時發，而羚羊角能降之。
羚之性靈，而筋骨之精在角，故又能辟邪惡而解諸毒，碎金剛石，而燒煙走蛇虺也。
《農皇本經》與陶氏《別錄》兩著其功，而近俗罕能發揚，惜哉！（李時珍撰）
<u>集方</u>　（《方脈正宗》：）治肝虛內熱，時驚惕，時夢魔，時狂怒，時搐搦，或大人中風，小兒驚風，及五癇癲癡，人事狐惑，一切心神失靈肝神昏亂諸證。

用真羚羊角白湯磨汁半盞，以半夏、當歸、防風、天麻、茯苓、棗仁、人參、白朮、鉤藤各三錢，水煎一鍾，和角汁服，立安。
小兒減十分之七。
（《方脈正宗》：）治傷寒時氣寒熱伏熱，汗吐下後餘熱不退，或心驚狂動煩亂不寧，或譫語無倫人情顛倒，脈仍數急，遷延不愈。
用羚羊角磨汁半盞，以甘草、燈心各一錢，煎湯和服。

（《續青囊》：）治肝經鳳熱內盛，目昏翳障。
用羚羊角磨汁半盞，以草決明、黑山梔、薄荷葉、防風、黃芩、葳蕤、甘菊花各二錢，煎湯和服。
（《續青囊》：）治血虛筋脈攣急，或歷節掣痛。
用羚羊角磨汁半盞，以金銀花一兩五錢，煎湯一碗，和服。

（《濟陰全書》：）治產後血氣不和，或失血過多，形神惟悴，或淋瀝不淨，時止時來。
用羚羊角磨汁半盞，以當歸三錢，懷熟地二錢，白芍藥一錢五分，川芎一錢，煎湯和服。
治時行毒痢，下血不止。
用羚羊角磨汁半盞，以阿膠二錢，白芍藥一錢五分，川黃連一錢，甘草五分，煎湯和服。

（張仲景方：）治痘瘄後餘毒未清，隨處痛腫。
用羚羊角磨汁半盞，以黃耆、金銀花各二兩，煎湯和服。
（《外臺》方：）治肝熱復為鬱怒所觸，漸致食噎不通。
用羚羊角磨汁半盞，和白湯半盞，薑汁三茶匙，徐徐服。

<h3> - 山羊血</h3>
味甘，氣溫，性熱，無毒。
通行臟腑一十五經絡，三百六十五關節諸處。
陶氏曰：山羊，出羌夷及西夏、廣西。

其形似犬，直角。
其性善鬥，雖力極不死。
李氏曰：有二種，一種角大，盤環體重百斤者，一種體稍小而角細者，出則二三群行，發力如箭，莫可色視，捕者張夾網羅之，取血凝成，色如干漆。
<u>山羊血</u>　行血活血，省暖周身血脈之靈藥也。

倪朱謨曰：此獸中最猛健而力善攫者。
其血大能活血散血，如人苦受杖打血凝垂死，跌撲內損血脹垂絕，或內傷臟腑筋骨膜絡，外損血脈，破裂皮肉，色變氣將絕者，用一二釐，溫酒調化，灌入喉中，即生。
市者多以他物偽充，售受者，惟以見效方真。
戊午闈中一儒懷挾，受杖氣絕，服二釐。

鄰家一僕，主命掃屋，失誤墮地，跌傷頭腦，血出不止，先用古石灰敷蓋傷處，血雖止，人事昏暈，一日不蘇，服一釐。
一鄉人偶觸營卒，眾卒攢打垂死，服二釐，俱用溫酒調化，下咽即活。
此三人朱自試用見效，特紀以聞。
其肉大補虛勞，脫力內傷，筋骨痹弱。

又治男子精寒髓乏，陽事不振，或婦人積年淋帶，腰脊痿軟，血冷不言等證，用酒煮爛，和椒鹽作脯食，甚佳。
<h3> - 鹿茸</h3>
味甘，氣溫，無毒。
氣薄味厚，陰中之陽也。

入手足少陰、厥陰經。
抱朴子曰：深山多鹿，每一牡遊，牝十數至。
春羸瘦，入夏惟食菖蒲，即肥。
當解角之時，其茸甚痛。

獵人得之，以索繫住，取落茸，然後斃鹿，血氣未散，蓋其力盡在血中故也。
色如紫茄，其實難得，取時不可太嫩，又不可太老，惟長二三寸，形如馬鞍分歧，茸端似瑪瑙紅玉色，破之肌如朽木者最善。
今殺鹿後取茸，連頂骨者，力稍不及。
<u>鹿茸</u>　峻補元陽，充實血氣，生長精髓，健利筋骨，溫養腎命之藥也。

茹日江曰：按沈存中《筆談》云，凡含血之物，肉易長，筋次之，骨最難長。
故人自胚胎以至成人三十年，骨髓方堅。
惟糜鹿之角，自生至堅，無兩月之久，大者至二十餘斤，計一日夜即生數兩，凡骨之生，無速於此。
此所以能補骨血，堅陽道，益精髓也。

況頭為諸陽之會，鹿之精血，上鍾於茸角，豈可與凡物比哉。
故治療虛損之功，邁於參耆附桂之上，較之鹿之角膠而茸更十倍之力也。
如《龍潭藥性》云：治男子勞傷不足，真陽頓損，手足寒麻，腳膝無力，或遺精夢泄，小便不禁。
治婦人久崩漏下，真陰日虧，頭眩欲僕，腰脊冷疼，或夢與鬼交，白帶時下。

治小兒痘瘡虛白，漿水不充，或大便泄瀉，寒戰咬牙。
治老人脾腎衰寒，命門無火，或飲食減常，大便溏滑諸證。
<u>集方</u>　治已上諸證。
與鹿角膠配用諸藥同，惟小兒痘瘡漿清不濃，作瀉而寒戰者，用鹿茸配入異攻散。

治老人脾腎衰寒，食少大便泄者。
用鹿茸配入桂附八味丸。
<h3> - 麝臍香</h3>
味辛，氣溫，性散，無毒。

氣味俱厚，可升可降。
入足太陰，手少陰經。
蘇氏曰：麝多生陝西、河東、益州、秦州、文州等處，諸蠻夷中尤多，蘄州、光州或時亦有。
陶氏曰：形似獐、麋而小，色黑褐，常食柏葉，夏月多⿺鼠⿱田豕蛇蟲，至冬香滿，入春滿甚，便自剔去。

香生陰莖前，皮內別有膜袋盛之，性多忌，所遺糞，嘗就一處，雖遠，逐日必還走之，不敢遺蹟他所，慮為人獲。
人反以是求得，必掩群而獲之。
《釋獸》云：虎豹之文來田，貍麝之香來射，則其皮與臍之為累也。
凡用須辨真偽，生香心結，雖不易得，但取香臍中之當門子，捻之如血線，榻之如桃花瓣，臊甚者始真。

縱膜囊完固，尤多偽造。
分三種，第一名生香，即自剔出之遺香也，但不易得，香聚之處，草木不生，帶過園林，瓜果皆敗，是其驗也；其次名臍香，即捕得殺取者；其三名心結香，即麝遇山獸捕逐，驚畏失心，狂走墜死者，人得之，破心，見血流出脾上，作乾血塊者，不堪入藥。
又一種名水麝香，臍中惟水，即取其藏錫器中，不走香氣，滴一點於鬥水中，用灑衣服，經年香氣不散。
此物性惟愛臍，為人所急逐，即投岩舉爪，剔裂其香，就縶而死，猶拱四足，保其臍也。

《酉陽雜俎》云：唐天寶初，虞人獻活麝，養於囿中，以針刺其臍取香，捻以雄黃末，則臍復合，其香倍於肉麝。
又有靈貓似麝，生南海山谷，如貓身，亦曰鈴貍，其臍香亦可充麝，其毛可以為筆，寫書不鈍。
修治：向日開之，配他藥，微研用。
<u>庸臍香</u>　開經絡，通諸竅，透肌骨，闢蛇蠱諸毒之藥也（李時珍）。

方益明曰：此藥辛香走竄，能自內達外，凡毫毛肌肉骨節諸竅，凡有風、寒、火、氣、痰、涎、血、食鬱滯不通者，以此立開。
故《農皇本經》主辟惡氣，化蟲積，散蠱毒，殺鬼精物（血瘕鬼胎之類）。
如《聖惠方》入瘍科用，徹膿血，去死肌。
入眼科用，退翳障，散瘀血。

入婦人科用，下難產，落胎孕。
入嬰兒科用，定驚癇，吐風痰。
入方脈科用，通關竅，活痰結，解瓜果食積酒積，痞塊癥瘕諸證。
蓋取此辛香芳烈，借其氣以達於病所，推陳而致新也。

方氏曰：雖為清氣散邪之藥，如中惡邪氣，心腹暴病，痛脹痞急，痰閉氣滯諸疾，一時暫以開通，開通之後，不可復用。
凡氣血兩虛似中風證，小兒慢脾驚風，與夫陰陽虛竭，發熱吐血，氣虛眩暈，氣虛痰結，血虛痿痹，血虛目翳，心虛驚悸，肝虛癇痓，胎前氣厥，產後血暈，中虛痞脹諸證，或癰疽膿血已泄新肉將長之時，麝香概勿輕用。
<u>集方</u>　見諸證條下，此不復贅。
<h3> - 膃肭臍</h3>

味鹹，氣熱，無毒。
可升可降，陽也。
入足太陰、少陰經。
又名海狗腎。

寇氏曰：膃肭臍，出突厥、新羅、女真及三佛齊國。
今遼西、營州及登、萊州，時或有之。
毛色似狐似鹿，頭似狗，足擬犬，尾似魚而長，入藥用外腎。
而曰臍者，連臍取之也。

試其臍於凍月衝風處，置水盆中浸之，不冰者為真，或置睡大頭上，其犬忽驚跳狂走者，亦真也。
雷氏曰：修治：取外腎，並臍切碎，酒浸一日，烘乾搗細用。
<u>膃肭臍</u>　興陽補腎，壯精助房力之藥也（《日華子》）。
陳赤葵曰：性熱壯陽，如腎氣衰弱，精寒髓冷，陽絕莖痿者，服此立振而起。

如藏器方，治積年心腹冷痛，或宿血結塊，或癥瘕寒疝，或四肢冷麻無力，或腰脊肩背久疼等證。
蓋因陽氣不充，血液衰少，故諸邪纏疰為病也。
此藥壯助元陽，暖血生精，溫潤筋骨，近世滋補丸料，多用此者。
精不足，補之以味也。

他如陰虛火熾，陽強不倒，或陽事易舉，及骨蒸夜熱，勞嗽吐痰等候，咸在所忌。
<h3> - 刺蝟皮</h3>
味苦，氣平，無毒。
《蜀圖經》曰：刺蝟，生吳楚山谷，狀如瑞，大者如㹠，小者如兔，毛刺蜷縮，則形又如芡房。

其頭嘴似鼠，刺毛似豪豬，腳短尾長，色蒼白或灰色。
干蝟皮，並刺作刷，治紕帛絕佳，土人有畜養者。
<u>刺蝟皮</u>　止五痔下血，陰蝕瘻瘡（農皇《本經》），血汁涓涓之藥也（《日華子》）。
朱正泉曰：此物伸屈不時，千毛萬刺，力通百絡，攻透孔竅，故前古消五痔蝕瘻延生，以此酒浸，火炙乾，研末，空心白湯調服三錢，七個，全愈。

<h3> - 鹿角膠</h3>
味甘，氣溫，無毒。
氣薄味厚，陰中之陽。
入手足少陰、厥陰經。

繆氏曰：鹿者，仙獸，自能樂性，遊處山林，從事云泉，志無忌性警防，善接其類，與麋為友。
有角無齒者牡，曰麚；無角有齒者牝，曰麀。
無齒，謂無齦齒。
若下齦，則牝牡咸有。

與禽鳥之與角無齒，似同而實異也。
李氏曰：隨處山中有之，馬身羊尾，頭側而長，腳高而行速。
牝小於牡，毛雜黃白。
牡大於牝，毛間黃白。

故云牡質斑斑，斑斑點點如星星也，行則同旅，食則相呼，性喜食龜，能別良草，不食諸毒，分背而食，食時，則群長四顧相望，俟眾飽，長乃食，群小互為巡視矣。
集居，必環角外向，臥眠必口接尾閭，性善決聚，故其跡□而不躁。
詩云：町瞳鹿場。
言盯畦村瞳無人焉，故鹿以為場也。

《物類考》云：鹿好群而相比，陽類也。
故夏至感陰氣而角解，從陽退之象爾。
糜則冬至感陽氣而角解，從陰退之象爾。
麋孕子於仲春，而生於秋。

鹿孕子於仲秋，而生於春，其子曰□，子生得雨或水乃行地耳。
《格物論》云：鹿千年者，色蒼。
又五百年者，色白，再五百年者，色玄。
玄之又玄，仙化登乎天矣。

《埤雅》云：鹿六十年，懷□於角下者，角有斑痕，紫色如點，行或有涎出於口，不復能急走也。
故曰：鹿戴玉而角斑，魚懷珠而鱗紫，故有諸中，未有不形諸外矣。
陶隱居云：今荊楚之地，其鹿大，絕似馬，當解角時，望之無辯，土人謂之馬鹿，以是知趙高指鹿為馬，蓋因似以作誑爾。
角解之後，始生之角曰茸，色如茄紫者，為上。

修制鹿角膠法，用鹿角五十斤，寸截，用淨水浸二日，入大鍋內煎，以水二大擔，煎十去其七，濾出汁，其渣再用淨水煎如前法，其角酥鬆，即成鹿角霜矣。
其汁合初次汁，入砂鍋內，慢火煎熬，以桃柳枝不住手攪，以凝為度，即成膠矣。
用淨銅勺，兜入盆內，冷凝，以刀劃成塊，每早晚，用好酒一鍾，頓膠三錢，溶化服。
<u>鹿角膠</u>　壯元陽，補血氣，生精髓，暖筋骨之藥也（李時珍）。

陳月坡曰：鹿，陽獸也。
臥則口接尾閭以通督脈，性喜食龜，以交任脈，夏至其角自解者，有陽足陰生之象。
然一身皮肉筋骨腸胃，皆能養人之陽，而角又陽質陰精之銳氣在是焉。
故前古主傷中勞絕，腰痛羸瘦，補血氣精髓筋骨腸胃。

虛者補之，損者培之，絕者續之，怯者強之，寒者暖之。
此係血屬之精，較之草木無情更增一籌之力矣。
如薛氏方，主婦人血冷阻閉，子嗣不育，或血潰崩流，淋瀝作痛，又安胎元止半產，陽虛多汗，陰虛遺精，血寒脫血諸證。
能峻補腎命，通調營衛，功無四矣。

如腸胃有鬱火者，陽有餘陰不足者，諸病因血熱者，俱忌用之。
苟非精寒、血冷小日衰、命門無火者，不可概用。
<u>集方</u>　（《方脈正宗》：）治五臟陽虛氣弱，精血內損，傷中勞絕，頭眩目暈，耳鳴耳聾，四肢無力，腰脊痠疼，腳膝痿軟，或小便下墜欲遺，或精水不時溢出，或久痢久瘧遷延不休，或久漏癰瘍，膿水不淨，或男子陽絕無子，婦人陰痿不育，或經歲久崩，淋瀝不斷，或頻年白帶，下脫不痊，或胃腸久虛，溏瀉不實，凡一切虛寒痼冷，久頑不愈之證，並皆治之。
用鹿角膠一斤（剪碎，麥面拌炒），人參八兩，白朮、當歸、白芍藥、枸杞子、石斛、杜仲、茯苓、山藥、補骨脂、女貞實、覆盆子、黃耆各四兩，肉桂、木香、砂仁各二兩。

俱酒拌炒，共研為極細末，煉蜜丸彈子大，每服二丸，早、晚米湯化下。
一方用鹿角膠二錢，龜板膠一錢，酒一盞，浸過夜，清晨隔湯溶化，日日服之，悅顏色，養精神，補腎命，於老人為延年養生卻病良藥。
<h3> - 生鹿角</h3>
（味鹹，氣溫，有毒。）

散熱行血，消腫闢毒之藥也。
以刀刮屑，白酒調服二三錢（《釋氏臨水集》）。
<h3> - 鹿角霜</h3>
（味澀，氣溫，無毒。）

收濕止痢，去婦人白帶之良方。
每早晚白湯調服三錢。
<h2><span class="brown">鱗部　龍類</span></h2>
<h3> - 龍骨</h3>

味甘澀，氣平，無毒。
可升可降，陽中之陰。
入手足少陰、厥陰經。
《別錄》曰：龍骨出晉地。

雷氏曰：太山、判州、滄州、太原，山岩水岸土穴中，此龍化解脫之處即有也。
其骨細、其紋廣者雌；其骨粗、其紋狹者雄。
五色具者上，白黃色者中，純黑者下矣。
蘇氏曰：各隨五色合五臟，如五芝、五石脂、五石英之入五臟也。

《爾雅翼》云：鱗蟲三百六十，而龍為之長。
《說文》云：龍春分登天，秋分潛淵，陰中之陽。
故夏月龍舉而云興，物之至靈者也。
盧氏曰：按《淮南子》云：羽毛鱗介皆暉於龍，羽嘉生飛龍，飛龍生鳳凰，而後鸞鶴庶烏，凡羽族者以次生焉。

毛犢生應龍，應龍生建馬，而後麒麟庶獸邪，凡毛族者以次生焉。
鱗介生蛟龍，蛟龍生鯤鯁，而後建和庶魚。
凡麟族者以次生焉。
介潭生先龍，先龍生玄黿，而後靈龜、庶龜，凡介族者以次生焉。

《埤雅》云：龍鱗八十有一，具九九之數，陽之極也，故為辰而司水。
鯉鱗三十有六，具六六之數，陰之極也，故變陽而化龍。
又云：龍卵生而思抱，雄鳴上風，雌鳴下風，因風而化。
《廣雅》云，有鱗曰蛟龍，有翼曰應龍，有角曰虯龍，無角曰螭龍，未昇天曰蟠龍。

《玉符》稱世俗青龍之狀，馬首蛇尾。
又有三停九似之說，謂自首至膊，膊至腰，腰至尾，皆相停也。
九似者，角似鹿，頭似駝，眼似鬼，項似蛇，腹似蜃，鱗似魚，爪似鷹，掌似虎，耳似牛也。
或曰，龍無耳，故以角聽。

又云，驪龍之眸，見千里纖芥。
《論衡》云：龍頭上有骨，如博山形，名曰尺木，無尺木者，不能昇天。
其為性，粗猛而畏鐵、愛玉及空青，而嗜燕，故食燕人，不可渡海。
又日，蛟龍畏楝葉及五色線。

故漢以來，祭屈原者，以五色線合楝葉，裹糯米縛而擲之，則蛟龍不敢吞。
故古之豢龍氏，御龍氏，以知其好惡而節制之。
將雨則吟，其聲如良銅盤，其涎能發眾香，其噓氣能成云，因云以藏其身，故其形不能全見。
今江湖間，時有見其爪與尾者。

歲時云，五月後，龍乃分方，各有區域，故兩畝之間，雨□異焉。
又多暴雨。
說者曰：細潤者，天雨；猛聚者，龍雨也。
又龍火與人火相反，得濕即焰，遇水而燔，以火逐之，則息而滅矣。

服食者，所當知其如此。
江氏曰：如修治龍骨，用火煨三時辰，研萬匝，極細用。
<u>龍骨</u>　安心神，定魂魄，斂虛汗，收脫泄之藥也（方龍潭）。
周土和曰：龍，東方之神也。

稟陽氣以生，為神靈之物也。
其骨雖系脫化之餘，其體堅重，其質黏著，其性收澀，故本草主精物鬼魅為患，小兒驚癇，大人癲狂神志浮越不寧之證。
以此神以寧之，堅重以鎮之，所以能安心神，定魂魄，而驚癇狂亂之證，宜其專用之也。
如《日華》方言，能斂虛汗，止泄瀉滲水氣者，總因收攝斂澀，澀以固脫之義。

如《別錄》又治遺精淋濁，崩漏帶下，滑脫諸病者，亦歸斂閉精氣，收攝神藏之極功也。
已上諸病，倘因血熱積滯為患者，法當通利疏泄，不可便用，此止澀之劑恐積滯瘀血未清反能為害也，惟久病虛脫者不在所忌。
<u>集方</u>　（以下數方出《方脈正宗》：）治大人小兒一切癲狂、驚搐、風癇、神忘不寧等疾。
用龍骨一兩（火煅研極細末），犀角、丹砂、琥珀、天竺黃各五錢（俱研極細末），鉤藤、懷生地、茯苓各一兩五錢（俱微炒燥為極細末），蘇合香三錢，牛黃二錢（俱用酒溶化），共十味，總和一處，用膽星八錢（研細末），竹瀝一碗，打糊為丸如梧子大，大人服十丸，小兒服二三丸，俱用生薑湯調灌。

治心虛盜汗。
用龍骨五錢（火煅），茯苓一兩，人參六錢，蓮肉三兩（俱微炒，共研為末），麥門冬（去心）四兩，酒煮搗爛成膏，為丸梧子大，每早、晚備服三錢，白湯下。
治泄瀉不止。
用龍骨、赤石脂各等分，俱火煅，研極細末，飯丸梧子大，大人用二錢，小兒用五分，用木瓜湯下。

亦治休息久痢。
治遺精淋濁，血崩漏下，白帶，久痢諸疾。
用龍骨一兩（火煅），當歸身（酒炒）、酸棗仁各二兩（炒），白朮三兩（土拌炒），車前子一兩五錢（炒），共為末，煉蜜丸梧子大，每早服四錢，烏梅湯下。
治小兒臍濕生瘡，兩胯濕爛成瘡。

用龍骨研極細末，摻之即愈。
倪朱漠曰：龍骨一品，《本經》謂死龍之骨，陶氏謂蛻化之骨。
後之臆度者，辯訟紛紛，總之未嘗親見，此韓退之所以有獲麟解也。
竊以龍為神物，或飛或潛，或大或小，靈奇變化，莫可色相，是必無死理，即曰肉血生養，終須屍蛻，然外有爪、牙、鱗、鬣、須、角之形，內有筋骨、腑臟、吞吐之具，其骨雖經蛻化，寧非血肉所滋，自當有髓、有節、有竅、有絡，一經火燒酒淬，中之津氣油液，當必滲逗，雖積久土化，性或常存，今火燒，則頑硬無煙；口嚼，則冷淡無味；搗研，則堅銳不麋，碾萬匝方細，才以齒叩之，仍磣磣如石之屑，號曰龍骨。

朱甚惑之，間嘗過晉蜀山谷，為訪所產龍骨之處，岩石稜峭，溪徑墳衍，則有礧礧如龍鱗、隱隱如爪牙者，隨地掘之，盡皆龍骨。
豈真龍之骨，有若此之多，而又皆盡積於梁益諸山也。
要皆石燕、石蟹之倫，蒸氣成形，石化而非龍化耳。
朱實有見於此，不敢不為置辯。

<u>續補集方</u>　治兩耳濕爛，久不收斂。
用龍骨、赤石脂俱火煅，海螵蛸水煮過，各三錢，共研細末，先用綿紙條拭乾膿水，後吹末藥。
<h3> - 蛤蚧</h3>
味鹹，氣平，有小毒。

可升可降。
入手太陰、厥陰經。
馬氏曰：蛤蚧，生嶺南山谷及城牆，或大樹間。
形如守官而大，首如蝦蟆，背綠色，有細鱗如蠶子，身長四五寸，尾與身等，雌雄相隨，旦暮則鳴。

近日廣南及陝西亦有之，其狀稍小，滋力一般，土人採之，開腹去腸肚，以竹條張開，暴乾用。
雷氏曰：雄為蛤，雌為蚧。
雄者，皮粗口大，身小尾粗；雌者，皮細口尖，身大尾小。
其聲最大，多居木竅間。

顧氏曰：廣西橫州甚多，雄雌上下相呼累日，情洽乃交，兩相抱負自墮於地，人往捕之亦不知覺，以手分劈，雖死不開。
雷氏曰：去頭足鱗鬣，雌雄並用，以酒炙，研細用。
試法，口含少許，奔走百步不喘，方真。
<u>蛤蚧</u>　清肺熱，補肺虛，定咳嗽，止傳屍之藥也（《開寶本草》）。

陸平林曰：此物屠不獨處，出必雙行，鳴則牡牝相呼，得陰陽相合之義。
故《海藥本草》療肺痿肺癰，咯血咳血，咳逆息急而喘者，投此立定。
按《十劑》云，補可去弱，人參羊肉之屬。
蛤蚧補肺定喘，生津退熱，功並人參；益陰血，扶羸弱，止傳屍，功同羊肉。

凡氣液衰，陰血竭者，宜加用之。
<u>集方</u>　（楊氏鳴山集：）治一切陰虛勞損，吐血咳嗽及骨蒸夜熱盜汗諸證。
用蛤蚧一對，酒潤，火上炙黃，研細末，配諸補劑，丸、散、膏、丹，隨方加入。
<h3> - 鯪鯉</h3>

（又名穿山甲。）
味鹹，氣寒，有毒。
可升可降，陽中之陰。
入足太陰、厥陰經。

蘇氏曰：鯪鯉，生湖廣、嶺南，及金、商、均、房諸州，深山大谷中。
陶氏曰：形似毫而小，背似鯉而闊，首似鼠而大，胸腹有毛，口中無齒，尖喙長舌，四足五爪，尾與身等。
腑臟俱全，其胃獨厚，穴陵而居，以蟻為食，日中張甲若死狀，漏氣最腥，開甲誘蟻入其中，即閉甲入水，蟻浮水面，吸而啖之。
肉裡美好，閩人用此供饌。

李氏曰：修治：或炒，或燒，或炙以酥，以醋，以酒，以童便，或煎以油，或炒以上，各隨方制，取用尾甲三稜，力最勝也。
<u>穿山甲</u>　去風痰，推膿毒，直穿經絡入達營分之藥也（陶隱居）。
程君安曰：此物穿山而居，寓水而食，出陰入陽，能攻穿經絡入達病所。
故時珍方，主癰疽發背，疔毒，乳癰，便毒，腸肚內發陰疽一切瘍毒等證，形勢已成潰，膿未出，用山甲之穿利透膿，解毒定痛消腫，則無內陷之患矣。

《日華》方，又能散諸風一身筋骨肢節不利，或頸項強痛，或臂脅攻痛，或足膝痹痛，或久瘧寒熱無時延月不愈，或婦人乳汁不行乳房腫痛。
蓋此藥，性能攻達走竄，故能如是取效也。
凡病非關風濕、風毒及癰瘍之證，不必用。
<u>集方</u>　治一切癰疽發背疔毒，乳癰，便癰，腸肚內發癰疽，未潰可散，已潰排膿出毒。

用十五味活命飲，用穿山甲為君，方見木部乳香集方內。
<u>以下三方見《方脈正宗》：</u>　治諸風一身筋骨肢節不利，或頸項強痛，或臂脅攻痛，或足膝痹痛。
用穿山甲二兩（炒焦），當歸、川芎（俱酒炒），乳香、沒藥（焙），川烏、童便、制黃柏（鹽水炒），薑黃（炒），各一兩，蘄蛇一條（焙燥），俱為極細末，每早晚各服三錢，白湯下。
治久瘧不愈。

用穿山甲、牛膝、當歸、川芎各六錢，白朮（土拌炒），何首烏和黑豆（酒煮）各一兩二錢，肉桂三錢，分作三劑服。
治婦人乳汁不行，乳旁腫痛者。
用穿山甲六錢，王不留行九錢，乳香、沒藥、麻黃、天花粉各四錢五分，蒲公英一兩二錢，分作三劑服。
<h3> - 守富</h3>

（又名蠍虎。）
味鹹，氣寒，有小毒。
李氏曰：蠍虎，生人家牆壁間，狀如蛇醫，灰黑色，扁首長頸細鱗，四足，長者五六寸，亦不聞噬人。
南方有十二時蟲，即蠍虎之狀，但黃褐青赤四色，十二時中，更時變易，亦狀守官。

李氏曰：生山石間，曰石龍子，即蜥蜴似蛇有四足，頭扁尾長形細，大者長尺，小者五六七八寸，有細鱗，金碧色。
生草澤間者，曰蛇醫，頭大尾短形粗，其色青黃，亦有白斑者，又能入水與魚合，不入藥用。
生屋壁間者，曰守官，即蠍虎也，似蛇醫而短小，身褐色，尾亦短三種並不螫人。
又按《夷堅志》云：劉子見山中有蜥蜴百枚，長二三尺，色金碧光膩如脂，吐雹如彈丸者數十枚，行未數里，俄頃風雷雨雹大作。

今道家取此祈雨，蓋取此義。
<u>守宮</u>　治風癇急驚，瘰癧流注之藥也（李時珍）。
沈孔庭曰：守宮善食蠍蠆，蠍蠆乃治風要藥。
故李氏方言，守宮所治風痓、驚癇諸病，亦猶蜈蠍之性，能透經絡，化痰涎也。

且入血分，如癧瘍流注及疳積食痞，亦屬血分凝結於經絡，故延生不已。
用此攻散凝結之血，所以兼主之也。
倘病屬血虛氣弱，非關風痰風毒所感者，宜斟酌用之。
<u>集方</u>　（鄧筆峰方：）治小兒臍風。

用蠍虎後半截焙為末，用人乳汁調勻，入雄雞矢一分，搽舌根及牙關，再以熱手輕摩病兒胸腹背間，取汗出，甚妙。
（《奇效良方》：）治久年風癇。
用蠍虎一個，剪去四足及尾，研爛，珍珠二分，和豆腐煮，研細麝香、冰片各三分，共研勻，大人服三分，小兒服一分，用薄荷湯下。
（《青囊》：）治瘰癧初起。

用蠍虎一枚，焙燥研末，每日食後服五釐，酒調下。
或乘活搗爛敷，癧漸消。
（《青囊》：）治男婦大小人血積成塊。
用蠍虎一枚（研爛），白乾面五錢，和丸梧子大，每早服三錢，自湯下，當下血塊，不過一二次即愈。

治小兒疳積羸瘦，面黃腹大及無辜疳毒。
用蠍虎一個（微炙乾），蝸牛殼三個，靛青二錢，雄黃一錢，俱研細，麝香、冰片各一分，再總研勻，米醋打神麯糊為丸，黍米大，每服五丸，白湯化下，早晚各一服。
（《聖濟錄》：）治歷節風痛不可忍。
用蠍虎三個，白頸蚯蚓五條，俱生研爛，蠐螬蟲三個紙包煨研爛，草烏三個，酒煮一時辰，木香五錢，乳香出汗、沒藥出汗各二錢，麝香、冰片各五分，俱研細，再總研勻，酒打麥面作糊為丸，梧子大，每早晚各服二十丸，漸效。

（《衛生寶鑑》：）治大麻風成癩。
用蠍虎五個生搗爛成膏，生半夏二兩研細末，和入蠍虎膏內，丸梧於大，每服五十丸，濃煎綠豆湯吞下。
（《醫方摘要》：）治癰瘡大痛。
用蠍虎焙乾研末，脂麻油調傅，即止痛。

<h3> - 蜥蜴</h3>
味鹹，氣寒，有小毒。
利水道，通小便，下瘀血，破胎娠之藥也（《別錄》）。
翟秉元曰：按寇李二氏方云，蜥蜴能聚雹致雨，故能治癃淋，利水道，下瘀血，其功長於利水。

故《千金方》治血瘀癥結，血閉水腫，屍疰留飲諸疾。
治翻胃方。
用蠍虎三五個，取公雞一隻籠住餓二日，只與水吃或頻灌水數十匙，換淨肚腸，將蠍虎切碎，與雞食之，取糞焙乾為末，每服一錢，燒酒送下。
又方只用活蠍虎一個，燒酒半壺，入蠍虎浸七日，將酒頓熱，去蠍虎只飲酒，即愈。

洽蠱亦同。
（《萬病回春》）
<h3> - 蛇蛻</h3>
味鹹甘，氣平，無毒，可升可降，陰中陽也。

通行十二經。
陶氏曰：蛇，生東南諸郡。
在禽為翼火，在卦為糞風，在神為玄武，在物為毒蟲，有水、火、草、木、土五種，青、黃、赤、白、黑、金翠、斑花諸色，毒蟲也。
而有無毒者，鱗蟲也。

而有生毛者，卵生也。
而有胎產者，腹行也。
而有四足者。
又有冠者，角者，翼者，飛者，獸首者，人面者，兩首者，兩身者，歧尾者，鉤尾者，熇尾者，柂形者，柞形者。

又有青煃，白煃，蒼虺，文腹，白頸，黑甲，赤目，黃甲之類。
其出以春，其蟄以冬。
其舌雙，其耳聾，其聽以目，其蟠向壬，其毒在涎，其珠在口，其行也紆，其食也吞，皮數解蛻，性曉方藥。
蛇交蛇，則雄入雌腹。

蛇交雉，則生蜃及蟂。
蛇以龜鱉為雌，又與鱧鱔通氣，入水交石斑魚，入山與孔雀匹。
竹化蛇，蛇化雉。
夔憐蛇，蛇憐風。

水蛇化鱔，□蛇化龍，□蛇聽孕，□蛇目圓。
巴蛇吞象，蚺蛇吞鹿，玄蛇吞小麈，蛇吞鼠而有齧蛇之鼠狼。
蛇吞蛙，而有制蛇之田殳。
蛇令豹止，而有食蛇之貘。

龜蛇同氣，而有呷蛇之龜。
玄龜食□，螂蛆食蛇。
鴆步則蛇出，鴆鳴則蛇結，鸛、鶴、鷹、鶻、鶖，皆烏之食蛇者也。
虎、猴、虎、麝、牛皆獸之食蛇者也。

蛇所食之蟲，則蛙、鼠、燕雀、蝙蝠、鳥雛；所食之草，則芹、茄、石楠、茱萸、蛇慄；所憎之物，則蘘荷、庵䕡、蛇芮草、鵝糞；所畏之藥，則雄黃、雌黃、羖羊角、蜈蚣。
誤觸蒿菜，則目不見物，炙以桑薪，則足可立出。
蛇蟠人足，淋以熱尿，或沃以熱湯，則自解。
蛇入人竅，炙以艾炷，或辣以椒末，則自出。

內解蛇毒之藥，則雄黃、貝母、大蒜、薤白、蒼耳；外治蛇䘌之藥，則大青、鶴蝨、苦苣、莖菜、射菵、薑黃、乾薑、白礬、黑豆葉、黃荊葉、蛇含草、犬糞、鵝糞、蔡苴、雞糞是也。
雷氏曰：凡用蛇蛻，只用白色如銀者。
於人家牆壁屋角間，嘗退出，如青、黃、蒼色者，勿用。
修治，刀切寸斷，以醋浸一宿，火炙乾用。

<u>蛇蛻散</u>　風毒（神農），解癰瘍（時珍），開喉痹之藥也（甄權）。
李秋江曰：蛇蛻，統一身之衣從口退出，龍則脫骨，蛇則脫皮也。
蛇以腹行而速，其性上竄，蛻則自里出表，退脫而解，專治風動為病。
故前古主小兒百二十種風邪，驚癇癲疾，四肢瘛瘲，搖頭弄舌，寒熱等證，皆屬厥陰肝經為病也。

如《日華》方，治大人喉痹不通，小兒重舌重齶，及目翳眵障，丁腫癰毒，亦取此屬風，性竄，攻而善散，蛻而善解之義。
須五月蛻之為佳。
<u>集方</u>　（以下五方俱出《方脈正宗》：）治遍身一切風癬、風癩、風核、風毒、風麻、風痛、風斑、風癢、風痰流痛諸疾。
用蛇蛻一條去頭尾，酒浸炙黃為末，每早晚各服五分，和雄黃末二分，白湯調服。

治一切疔腫癰毒垂危者。
用蛇蛻二條，去頭尾（製法同前）俱研末。
一條作五次用，真糞清一盞，調服；一條用新鮮人糞調塗患處四閨，毒勢漸減。
治喉痹腫痛。

用蛇蛻一條去頭尾（製法同前），每服一錢，白湯調服，小兒減半。
又一方用蛇蛻揉燒煙，竹筒吸入喉間，即通。
治小兒百種風邪，驚癇癲疾，或四肢瘛瘲，或搖頭弄舌，寒熱往來諸證。
用蛇蛻一條，去頭尾（製法同前）研細末，配雄黃、膽星、天竺黃、黃連、甘草各三錢，俱研極細末，總和勻。

每遇此患，服三分，薄荷湯調服。
（《聖惠方》：）治小兒木舌、重舌、重齶。
用蛇蛻（製法同前）研細末，米醋調敷。
（《千金方》：）治小兒口緊，不能開合飲食，不出聲者即死。

用蛇蛻燒灰傅之。
（《聖惠方》：）治目中卒生翳膜，或小兒痘後目翳。
用蛇蛻一條去頭尾（製法同前）研細末，以大羊肝二個，夾藥縛定，米泔水煮熟羊肝，食之得效。
（《千金方》：）治橫生逆產，胞衣不下。

用蛇蛻一條去頭尾（製法同前）研細末，酒調服三錢，即順。
<h3> - 蚺蛇膽</h3>
味苦，微甘，氣寒，有小毒。
氣薄味厚，陰也，降也。

入手少陰，足厥陰、陽明經。
劉氏曰：蚺蛇，長十丈，小者四五丈，行而紆徐，冉冉然。
非若諸蛇，行疾而速也。
其蛇身有斑文，如故綿穎。

春夏於深山中，伺鹿吞之，蛇遂羸瘦，待鹿消盡，乃復肥壯。
或言一年食一鹿，鹿消盡，乃遠樹，則腹中之骨，穿鱗而出。
又按王氏曰：橫州山中，多蚺蛇，大者長十餘丈，圍周一丈。
食糜鹿及山獸，骨角隨腐而出。

土人采葛藤，塞入穴中，蛇嗅之，即靡，乃命多人發穴取之。
肉極腴美，皮可冒鼓及飭刀劍樂器，甚精巧。
又《虞衡志》云：寨兵捕蚺蛇，滿頭插花，蛇即注視不動，或以婦人衣投之，則蟠而不起，乃逼而斷其首，待其騰擲力竭乃斃，舁歸食之，可供官饌。
陶氏：蚺蛇膽，如鴨子大，狹長通黑，皮膜極薄，舐之味苦微甜，剔取粟許著清水中，浮游水上，迴旋行走者，為真。

如徑沉而不走者，諸色膽也。
然亦勿多著，多著亦沉也。
市人以豬、牛、虎膽偽充，入水亦走散，但遲而不遠耳。
其膽上旬在頭，中旬在心，下旬在尾。

<u>蚺蛇膽</u>　退目翳，定癇疾，治小兒疳積成勞之藥也（《日華子》）。
魏景山曰：蚺蛇，稟火土之氣，其膽為甲乙風木之化。
故《別錄》主目赤腫痛，翳障昏蒙，或五癇陡發，暴僕痰迷，或疳積久困，黃瘠成勞，或跌撲杖打，血悶垂死，或癘風瘡癩，血潰肉崩，關節傾敗，腐穢臭爛等證。
用蚺蛇膽二三分，入口即安，功能化痰活血，護心止痛，受杖人服此，能使惡血流通，不上薄心，真救急之神丹也。

<u>集方</u>　（以下五方出顧朽匏《醫集》：）治目赤目月中，目障目昏不明。
用蚺蛇膽半豆許，水化，點些須於兩目眥內，立效。
治五癇痰厥，昏迷卒僕。
用蚺蛇膽一分，酒化，灌服立蘇。

每日服一次，連服五次。
癇疾永不復發。
治小兒疳積成勞。
用蚺蛇膽一錢，每日用一分，胡黃連一分，煎湯調服，服十次全愈。

治杖打血脹垂危，並跌撲極重者。
用蚺蛇膽五錢，血竭、乳香、沒藥、狗頭骨、䗪蟲、天靈蓋、麻皮灰、象牙末各一錢五分。
共為末，煉蜜丸彈子大，每丸重三錢。
臨杖服一丸，護心止痛。

治癘風癩瘡，皮肉崩潰者。
用蚺蛇膽每日服二分，白湯化服，一月全安。
（《醫方摘要》：）治痔瘡腫痛。
用蚺蛇膽研爛，菜油調塗，立效。

<h3> - 蚺蛇肉</h3>
（味甘氣溫，有小毒。
四月勿食。）
治癘風，殺三蟲，闢瘟瘴之藥也（龔雲林）。

《本草發明》曰按柳子厚云：嶺南永州山野多產異蛇，黑質白章，觸草木盡死無御之者。
其肉臘之為傅，可已大風癘毒，攣踠瘻漏諸瘡，去死肌，殺三蟲。
又泉州盧元欽患癘風，遍身惡癩，惟鼻未損，五月五日，取蚺蛇肉煮食三五日，頓可，百日平復。
又《集簡方》治諸風癱瘓，筋攣骨痛，痿痹麻木，及皮肉瘙癢，膿癩疥癬惡瘡。

用蚺蛇肉炙十兩，皂角刺三兩，好酒十五壺，浸蒸一日。
每日隨量飲。
<h3> - 白花蛇</h3>
味甘、咸，氣溫，有毒。

李氏曰：白花蛇，原出南地及蜀郡諸山中。
今惟蘄蛇擅名，即蘄地亦不多得，市肆與官司所取，多以江南興國州者偽充之。
蘄產者，龍頭虎口，黑質白花，脅有二十四方勝，腹有十點念珠子，口有四長牙，尾上有一小指甲，腸形如連珠，脊中有兩腎。
寇氏曰：諸蛇鼻向下，此獨鼻向上。

惟烏蛇性善不噬物。
白花者噬人，有大毒。
元稹云：白花蛇毒人，毛髮豎立。
飲於溪澗，則泥沙盡沸。

惟蘄州白花蛇性少善，故入藥取蘄產者為貴。
又按蛇戶云：白花蛇喜嗜石楠花葉，嘗從藤上獲之。
先撒沙土一把，則蟠曲不動。
以鐵叉嵌定其首，以繩系其首，懸掛劙刀破其腹，去腸肚，下置水一盂，則反尾自滌其腹，蓋護創耳。

乃以竹條，隨其蟠曲，簽定盤扎，火上焙乾。
《爾雅翼》云：諸蛇死目皆閉，惟蘄州者目開如生。
舒蘄兩界者，則一開一閉。
此理之不可曉者。

又云：欲識真偽，懸蛇於甕上，或缸上，注酒數斗，酒即冉冉而動如沸者。
若磁石之□鐵，琥珀之拾芥然。
否則形色雖備，亦無力也。
土人僅飲此酒，亦獲大益。

得此真蘄蛇入藥用，功力大倍。
雷氏曰：修治去首尾，春秋酒浸三宿，夏一宿，冬五宿。
炭火焙燥，去骨，取肉研末用。
<u>白花蛇</u>　去風濕利筋骨，掃瘡疥活血脈之藥也（蘇頒）。

計日聞曰：此蛇生於深山土穴陰霾之處，稟幽暗毒厲之氣。
經言風為百病之長，善行而數變。
蛇性走竄，亦善行而數變。
又喜食石楠枝葉，所以能透骨搜風，散瘡消疥，舒筋利脈，為風痹要藥。

取其內通臟腑，外徹皮膚，無處不到也。
而《開寶》方治中風濕痹不仁，半身不遂，筋脈拘急，口面喎斜，骨節疼麻，腳弱不能久立，及癘毒延疰，眉發脫落，一切疥癬瘡癩，風毒痛癢諸疾，取蛇一條，和歸、芎、耆、朮、牛膝、木瓜、人參各二兩，俱焙燥，好酒十壺，浸蒸。
早晚各隨量飲之。
一切風疾癱瘓，瘡疥諸疾，一月奏平。

此李瀕湖《集簡方》之良劑也。
如風痹系陰虛血少內熱而發，非關風濕者，非所宜也。
附隨病加減法：如頭風頭痛，本方加天麻、甘菊；如耳聾目昏，加蒼耳子、密蒙花；如舌本木強，語言蹇澀，加製半夏、膽南星；如臂膊痠疼，不能舉握，加薑黃、海桐皮；如遍身牽引疼痛，不能展動，加虎骨、藏蕤。
（已上加用諸藥俱各用一兩）

<h3> - 烏梢蛇</h3>
味甘，氣平，有小毒。
蘇氏曰：烏梢蛇，生蘄州黃州山中。
今商洛諸山亦有之。

背有三稜，色黑如漆，頭圓尾尖，身黑而光，眼有赤色，至枯死，眼窩不陷。
性善不噬生命，亦毒蟲之難得者。
多在蘆叢中，吸風及花氣，嘗於蘆枝上得之，小者身細長，能穿銅錢百餘文。
活時稱之重七八錢。

至一兩者，為上；重十兩至一鎰者，為中；如粗大重一二斤者，為下矣。
市肆偽作者，用他蛇燻黑，亦能亂真，但眼不光，而又陷耳。
雷氏曰：凡用此蛇，須辨雌雄。
今蘄州烏蛇，頭上有逆毛一寸，一路頭尾相對，腹下有白帶子一條，長一寸者。

雄也，捕得去頭，及皮鱗帶子，銼斷，苦酒浸一宿，漉出，微火炙乾用。
只重一二兩者，彼處珍重。
得此多留進貢。
<u>烏梢蛇</u>　主治功用與白花蛇同，茲不贅。

<h2><span class="orange">卷之十九</span></h2>
<h2><span class="brown">鱗部　魚類</span></h2>
<h3> - 鯉魚</h3>
味甘，氣平，無毒。

蘇氏曰：鯉魚，處處有之。
其色紅，從頭至尾，具三十六鱗，每鱗有黑小點，為諸魚之長，形既可愛，又能飛昇神變。
<u>鯉魚</u>　治水腫，消腳氣（《別錄》），散胎脹之藥也（《日華》）。
夏碧潭曰：鯉鱗三十有六，具六六之數，陰之極而陽生，陽生，故能行水消脹，安胎妊而消腳氣也。

其功長於利小便。
故《別錄》方又能消黃疸，利濕熱。
俱宜煮湯飲之。
李氏曰：按丹溪翁言，諸魚在水，無一息之停，體質雖寒，能滑腸胃，性又能動風發火，久食發濕中熱，諸魚皆然，不獨鯉也。

<u>集方</u>　（《外臺》方：）治水腫水脹。
用大鯉魚一尾，去鱗翅腸肚，用赤小豆五合，水一斗，煮鯉食，飲汁頓盡，利水即差。
（《範汪方》：）又方用大鯉一尾（去鱗翅腸肚），水五升，煮乾加釅醋少許，蘸食，一日一作，五日愈。
（《範汪方》：）治妊娠胎動不安。

用大鯉一尾（去鱗翅腸肚），煮熟，和醬油，調羹湯飲之。
如胎中兼患水腫者。
煮鯉飲湯，不可加鹽味。
（《聖惠方》：）治婦人傷胎下血及胎動不安。

用大鯉一尾，治淨，用糯米一合，黑棗十枚，水二升，煮熟，和蔥姜醬油調和食之。
（《肘後方》：）治積年骨疽有蟲者。
用飴糖敷一夜，次早以溫湯洗淨，用生鯉魚肉，切薄片，貼之，少頃蟲出，取去，再如法貼之，蟲盡疽愈。
<h3> - 鯉魚膽</h3>

（味苦，氣寒，無毒。）
主目熱赤痛，青盲翳障之藥也。
《聖濟息錄》方治目病生翳及赤脈飛血纏睛。
用鯉魚膽汁滴銅鏡上，陰乾，竹刀刮下，每點少許於目眥內。

<h3> - 青魚</h3>
味甘，氣平，微有毒，沉也，降也。
入足厥陰、陽明經。
蘇氏曰：青魚，生江湖間。

南方獨多，北地時或有之。
色正青，其頭中骨，蒸熟曬乾，狀如琥珀，荊楚人作酒器，甚佳。
<u>青魚</u>　利濕痹，散腳氣之藥也（《開寶》）。
釋醫冷庵曰：此魚色青，應東方木，入通肝膽。

故《開寶》方治濕痹腳氣者，蓋取此東方青色，入通肝膽之義。
而膽汁干收，點一切目赤翳障，三上即效，而頭中骨治心腹卒痛欲死，以白湯磨服。
<h3> - 白魚</h3>
味甘，氣平，無毒。

劉氏曰：白魚，生江湖中。
大者長六七尺，色白，形窄，腹扁鱗細，內有細刺，頭尾俱昂而向上，武王白魚入舟，即此。
<u>白魚</u>　開胃下氣，調五臟，令人肥健之藥也（《開寶》）。
樓渠泉曰：按盧氏曰，白者，金色，金者，水之母。

故仲景方，治水亡澤上而消渴，水亡潤下而小便不利。
《開寶》推廣開胃，開胃者，開發上焦，熏膚充身澤毛，若霧露之溉，令人潤身而肥健，氣無不下，水無不去矣。
大氏曰：此魚多食，能使熱中發瘡，故患瘡癤人不可食，食之發膿。
灸瘡不發者，作膾食之良。

<h3> - 石首魚鯗</h3>
（又名白鯗。）
味甘，氣平，無毒。
入手足太陰經。

李氏曰：石首魚，生東南海中。
其形如白魚，扁身弱骨細鱗，黃色，首有石二枚，瑩潔如玉，腹中白鰾可作膠用。
每歲四月初，來自海洋，聚群延連數里，能鳴，其聲如雷。
海人以竹筒，探水聞聲，乃下網，截流取之。

澄以淡水，皆圍圍無力。
初水來者最佳，二水三水來者，形漸小而味漸減矣。
羅氏曰，諸魚日暴乾，皆可為鯗，其味美，不及石首，以白色者為佳，故俗呼白鯗。
宜暴極燥，收貯竹篰中，以稻草疊裹，不露風者為妙。

若露風，則變紅色，失味也。
<u>石首魚鯗</u>　健養腸胃，清理積痢，消化瓜果之藥也（《開寶》）。
陳五占曰：石首魚色黃，成鯗色白，得土金清和之化。
有養脾理肺之功。

故《開寶》方治久病胃虛食減，不能進厚味者。
以此鯗白水煮爛，食之。
其性不熱不寒，不克不膩，能消故滯，能補新清，健利腸胃，為腸虛胃弱人，必需用之，誠藥食中之良品也。
如生鮮者，用蔥、蒜、香草和鹽搗拌，壓實一時，入鍋蒸熟食之，味極鮮美，為食中佳餚。

不免有動風發氣，起痰助毒，有病人不宜食之。
<h3> - 石首骨</h3>
（味鹹，火炙性燥。）
研極細，能止久年腦漏。

（每晚臨睡時服一錢，酒調下。）
<h3> - 魚膠</h3>
味甘鹹，氣平，無毒。
李氏曰：魚膠，即石首魚之白脬。

雄者有之，中空如泡，故舊名曰鰾，可治為膠，黏物甚固，此乃工匠日用之物也。
<u>魚膠</u>　暖子臟，益精道之藥也（龔雲林）。
周士和曰：魚膠系石首魚之鰾，甘鹹而寒，乘夏令而出，得水土和平之氣，甘能養脾，咸能歸腎，故方書用之，善種子安胎，生精補腎，治婦人臨產艱澀不下，及產後一切血崩潰亂，血暈風搐。
剪碎和麥麵炒焦，研細末，白湯調服三錢。

入十全大補丸料，大補陰陽兩虛、血虛精少。
<h3> - 鯽魚</h3>
味甘，氣溫，無毒。
韓氏曰：鯽魚，所在地澤俱有之。

形似小鯉，色黑而體促，肚大而脊隆，唯食泥土，不食雜物。
其性善竄，遇暴雨急流，此物逆流湧竄，能越池塘。
大者有重至一二斤者，冬月肉厚子多，其味尤美，如江南之洞庭湖，蘄州之青林湖，皆產大鯽。
長二尺，食之肥美，嘗充上供，觀此則鯽為佳品，藥食選用，自古尚矣。

<u>鯽魚</u>　合五味蔥椒煮食，補虛羸（陳藏器），和中下氣，潤腸胃（《日華子》），止熱痢之藥也（韓保升）。
江春野曰：按丹溪翁言，諸魚屬火，獨卿魚屬土，有調胃養五臟之功。
入食品中亦稱佳味，如配合他藥治療疾苦，奏驗又非一端也。
謹選諸家集方於左，以便臨證取用。

<u>集方</u>　（孟氏方：）治胃弱不食，並臟腑不和，或痢疾不止。
用鯽魚和醬醋蔥椒調和，食之。
（《肘後方》：）治卒病水腫。
用大鯽魚一尾（去腸肚，留鱗），以商陸、赤小豆各二兩，填滿扎定，水二升，煮極爛，去魚、陸，僅食豆飲汁，二日一作，不過三次愈。

（《集簡方》：）治小兒齁喘。
用活鯽魚二個，養糞缸內半日取出，清水養半日，淡水煮熟，食之。
（蘇氏方：）治腫毒結核不散。
用鯽魚一個，以赤小豆一合，水浸軟，和鯽魚同搗攔，敷一二日即散。

（蘇氏方：）治諸瘡十年不瘥。
以鯽魚連腸肚用滋泥裹固，火燒通赤，去泥，取鯽魚研細末，日日摻之，一月平復。
（《醫林集要》：）治胯中便毒。
用鯽魚一個，連腸肚搗爛，再和山藥一兩，同搗，敷之即消。

<h3> - 鱔魚血</h3>
味鹹甘，氣平，無毒。
入足厥陰、少陰經。
韓氏曰：鱔魚，生南北水岸泥窟中。

李氏曰：黃質黑章，體多涎沫，似鰻鱺而細，似蛇而無鱗，大者長二三尺，夏出冬蟄。
一種蛇變者，名蛇鱔，有毒害人。
南方鱔肆中，以缸貯水畜數百頭，夜以燈照之，其蛇化者，必頂下有白點，遍身浮水上，即棄之。
<u>鱔魚血</u>　去風活血，治血燥筋攣之藥也（龔雲林）。

李仁甫曰：按李氏（時珍）方療口眼喎斜。
用血半盞，研麝香二三釐調勻，左喎塗右，右喎塗左，正即用熱湯洗去。
風中血脈，則口眼喎斜，用血治之，從其類也。
<h3> - 蝦</h3>

味甘鮮，氣溫，有小毒。
李氏曰：蝦出江湖者，大而色白，出溪池者，小而色青。
須直爪長，背有斷節，尾有硬鱗，多足而好躍。
其腸近腦，其子在腹外。

有米蝦、糠蝦，以精粗名也。
青蝦、白蝦，以色名也。
梅蝦，以梅雨時名也。
泥蝦、海蝦，以出產名也。

嶺南有蟲，大如蟻，秋後群聚水中，化為蝦，名曰天蝦。
凡蝦之大者，蒸曝去殼，謂之蝦米，以姜醋拌食極鮮。
蝦肉生搗汁，和白湯飲，宣吐風痰（《醫統本草》）。
煮湯食之，托痘瘡，下乳汁（李時珍）。

乘活搗膏，塗癰疽將潰，速出膿頭（外科方）。
<h3> - 烏賊魚骨</h3>
（名海螵蛸。）
味鹹，氣溫，無毒。

《別錄》曰：烏賊魚，生東海池澤，今近海州郡皆有之。
蘇氏曰：形若革囊，口在腹下，八足聚於口旁，無鱗有須，兩根如帶，黑皮白肉，背上有骨，厚三四分，狀如舟形，輕虛而白，重重有紋。
腹中血及膽，黑如墨，可書字，但逾年則滅跡，惟存空紙爾。
《南越志》云：其性嗜烏，每自浮水上，飛烏見之，似死物而啄之，乃卷烏入水而食之，故名烏賊。

能吸波噀墨水，令水溷黑，自衛以防人害。
《爾雅翼》云：九月寒烏入水，化為此魚，故又名烏鰂，不知果否。
雷氏曰：凡使勿用沙魚骨，其形真似，但以文順者是真，橫者非也。
水煮一伏時用。

外有一種柔魚骨，與烏賊相似，但無骨爾，越人食饌多用之。
<u>烏賊魚骨</u>　散血瘕，通血閉（陳藏器），止赤白漏下之藥也（農皇《本經》）。
張少懷曰：此藥味咸，走血，色黑歸腎，體輕屬肺，氣臊入肝，實為厥陰之劑。
故李氏方主血瘕、血閉，赤白帶下，乃厥陰本病也。

寒熱瘧疾，陰中痛，疝瘕痛，乃厥陰經病也。
目熱流淚，翳障攀睛，乃厥陰竅病也。
厥陰屬肝，肝藏血，故諸血病，皆宜用之。
又吳瑞方治老人痰閉哮喘，呼吸不寧，婦人房事違理，水戶腫痛，小兒重舌蛾口，及牙疳走馬，或痘瘡濕爛不收，如痰與氣傷之病，風濕膿血之病，亦宜用之。

經驗方言，烏賊魚骨專主血閉。
然血閉有有餘、不足二證，有餘者，血滯；不足者，肝傷。
此藥所主血閉肝傷不足之病也。
正與《素問》相合，入藥宜煮去鹹味用。

<u>集方</u>　烏賊魚骨研極細末，治已上諸病。
入服食方，每用二錢，白湯調服。
如重舌蛾口，牙疳口臭，痘瘡濕爛諸證，俱宜作末摻搽，惟宜單行，不配他藥更妙。
<h3> - 腹中墨</h3>

味甘酸。
治血刺心胃作痛（陳藏器），醋磨服之。
<h3> - 鰻鱺魚</h3>
味甘，氣平，有毒。

李氏曰：鰻鱺魚，隨處有之。
其狀如蛇，背有肉鬣，色青黃，其身連尾，無鱗，有舌，腹白。
大者長數尺，脂膏最多。
背有黃脈者，名黃絲鰻鱺。

此魚善穿深穴，如蛟蜃之屬。
善攻江岸，嘗與水蛇同穴，人酷畏之。
孟氏曰：歙州溪潭中，出一種，背有五色文者，頭似蝮蛇，入藥最勝。
江河中難得五色文者，倘腹下有黑斑，背上有白點者，毒甚，不可食。

<u>鰻鱺魚</u>　消疳治瘵，殺諸蟲（《別錄》），止傳屍勞疰之藥也（《日華子》）。
方益明曰：此物其形類蛇，無鱗有舌，常與水蛇同穴，其性有毒可知矣。
《別錄》言性本殺諸蟲，故《日華》方用治傳屍蟲勞，骨蒸夜熱，往往推驗。
又如癧瘍瘻痔及風濕腳氣，痹痛人常食之，漸漸獲效。

性雖有毒，以五味蔥姜椒韭烹製得宜，食之，又能補腎臟，壯虛羸。
謂其味甘，而性稟水土之陰氣故也。
《本草發明》云：鰻鱺所主諸病，其功專在殺蟲去風耳。
金山有人病瘵，相傳死者數人，延及女子，家人棄於江濱，漁人引歸，安置漁舍中，日以鰻鱺魚食之，其病遂愈。

又取骨燒煙薰蚊，令化為水。
熏氈絨及屋舍竹木，斷蛀蟲。
置骨於衣箱，斷諸蠢。
觀此，則《別錄》謂殺諸蟲之說，益可證矣。

倪朱謨曰：鰻鱺魚，昔名蛇魚（出《綱目》），其形似蛇，頭似蝮，身與尾連，無鱗有舌，穿土穴居，又與水蛇共處。
其屬蛇類而非魚類也。
因本草原附鱗部魚類中，朱不敢外此，另立他部。
又因功能殺蟲，治勞瘵，故不敢棄。

今附魚類之末，俟後之好生者，採擇焉。
<h2><span class="brown">介部　甲蟲類</span></h2>
<h3> - 龜版</h3>
味鹹、甘，氣平，無毒。

氣味俱陰。
入足少陰經。
《別錄》曰：龜甲，生南海池澤及江湖中。
韓氏曰：今取江州、湖州、交州者，骨白肉厚，其色分明，供卜入藥最良。

《論衡》云：春啟冬蟄，食於清而遊於濁，龜也。
《爾雅·翼》云：甲蟲三百六十，龜為之長。
《廣雅》云：神龜者，玄文五色，神靈之精也。
《說苑》云：靈龜千二百歲，文五色，似金似玉，背陽向陰，上隆象天，下平象地，槃衍象山，四足轉運應四時，文著象二十八宿，蛇頭龍翅，左睛象日，右睛象月。

《博議》云：廣肩巨腰，內肉外骨，雌雄尾交，卵生而思抱，轉旋任脈，呼吸以耳。
周人云：凡取龜用秋時，攻龜用春時。
《類考》云：蔡國君之守龜，蔡氏因以為名，長尺有二寸。
《三正記》云：天子龜長一尺二寸，諸侯一尺，大夫八寸，士六寸。

龜陰，故數偶也，陰之老也，以火灼之何以陽動陰也。
《龜書》云：春佔後右，寅卯木兆也。
夏占前右，巳午火兆也。
秋占前左，申酉金兆也。

冬佔後左，亥子水兆也。
或云，龜聞鐵聲則伏。
菜油抹眼，則入水不沉。
老桑煮之，則易爛。

蘇氏曰：頭方腳短，殼圓版白者，陽龜也。
頭尖腳長，殼長版黃者，陰龜也。
陰人用陽，陽人用陰。
又云，龜甲勿令中濕。

陶氏言：龜可供卜，殼可入藥。
古者上下甲皆通用。
《日華》僅用其版，後世遂主之矣。
李氏曰：按陶氏用生龜炙取，日華用灼過者，皆以其有生氣神靈也。

曰敗者，謂鑽灼陳久如敗也。
吳氏以自死枯敗之殼，取版用，反謂灼者失性，謬甚矣。
雷氏曰：修治：取版鋸去四邊，石上磨淨，或酥炙、酒炙、醋炙、豬脂炙，以黃色為度。
如得神龜，當版心透明如琥珀色者，最佳。

凡入丸散，須炙透，研極細用。
不然，渣滓留滯腸胃，能致癥瘕腹痛。
腸癰內潰諸疾。
入煎劑無妨。

<u>龜版</u>　補腎滋陰之藥也。
程君安曰：龜性神靈，體靜息伏，能變化吉凶，延年多壽。
故古方於陰虛有火之證專主之。
如《別錄》方，治虛勞骨蒸發熱惡寒，或痎瘧久纏陰氣衰乏，或淋帶赤白漏下不收，或痢疾留連滯痛不止（朱丹溪），皆陰虛而邪熱為病者。

用龜版外剛內柔之具，借其氣以相通，且得水火既濟之義。
而陰虛瘧痢淋帶諸病，自少矣。
<u>集方</u>　治虛勞骨蒸，發熱惡寒。
用龜版（童便浸炙），配沙參、知母、地骨皮、牡丹皮、銀柴胡、懷熟地、白芍藥。

治痎瘧久纏，陰氣衰乏，熱多寒少。
用龜版（醋浸炙），配白朮、半夏、牛膝、當歸、何首烏、枸杞子。
治血淋白帶，滲漏不止。
用龜版（酒浸炙），配當歸、川芎、白朮、茯苓、續斷、杜仲、牡丹皮。

治痢疾留連不止，下後而積滯轉生，疼痛轉加，延久不愈者。
用龜版（醋浸炙），配川黃連、吳茱萸、白芍藥、木香、甘草、芡實、陳皮、當歸（以上集程松谷家乘）。
<u>龜膠</u>　滋陰助水之藥也。
程君安曰：龜稟金水之氣而生，得陰土之氣而養，感北方玄武之精而成，乃陰中至陰之物也。

大有補陰補血之功。
如古方主陰虛不足而發熱口乾，或咳咯血痰而骨蒸勞熱，或腰膝痿弱而筋骨痠疼，或寒熱久發而瘧疾不已，或婦人崩帶淋漏而赤白頻來。
凡一切陰虛血虛之證，並皆治之。
又按李氏方云：龜鹿皆靈而有壽。

龜首嘗藏向腹，能通任脈，故取其版煎膠，以補心、補腎、補血，用以養陰也；鹿鼻嘗反向尾，能通督脈，故取其角煎膠，以補命、補精、補氣，用以養陽也。
觀龜甲所主諸病，皆屬陰虛血弱成勞之證，自可心解矣。
<u>集方</u>　治已上諸虛不足之證。
如陰虛不足，發熱口乾；或咳咯血痰，骨蒸勞熱；或腰脊痿弱，筋骨痠疼等證。

用龜膠四兩（切碎，麥面一兩拌炒），北沙參、麥門冬、懷熟地、銀柴胡、地骨皮、牛膝、木瓜、薏苡仁、知母、貝母、桑皮各二兩，分作二十帖，煎服。
治寒熱久發，瘧疾不止。
用龜膠一兩，肉桂五錢，於白朮（土拌炒）二兩。
分作五帖，服。

治婦人淋帶，赤白不止。
用龜膠三錢（酒溶化），每日清晨調服。
如病人陰虛者，用龜膠。
陽虛者，用鹿膠。

陰陽兩虛，龜鹿二膠合用。
每蚤各用二錢，切碎，酒溶化服，不飲酒者，白湯調服。
治產後瘧疾主方。
用龜板、鱉甲（俱用酒炙）各五錢，當歸、柴胡、茯苓、陳皮、生薑皮、炮姜各二錢，白朮、白芍藥各三錢，牛膝一兩。

水二碗，煎八分，五更服。
如口渴，加麥門冬、竹葉各五錢；渴甚，加知母、天花粉各三錢；痰多，加川貝母、製半夏各二錢五分；元虛氣弱，加人參五錢或至一兩；肺熱去人參，加沙參、桑皮各二錢；汗多，加黃耆二錢，北五味八分；寒甚，加桂枝、乾薑各一錢；熱甚，加青蒿四錢；惡露未盡，加桂枝、桃仁、玄胡索各一錢五分。
治三陰瘧，三日一發者。
用龜板、鱉甲（俱酒炙）各五錢，白朮一兩，肉桂三錢，當歸二錢，附子（童便制）一錢，烏梅三個。

水二碗，煎一碗，五更溫和服，渣再煎，天明服。
<h3> - 玳瑁甲</h3>
味甘，氣寒，無毒。
入手少陰，足厥陰經。

陳氏曰：玳瑁，生嶺南海畔山水間，今海洋深處，多有之。
李氏曰：其首嘴如鸚鵡，其身似龜黿，而殼稍長，背有甲十數片，黑、白、紅、綠斑文相錯而成，明亮可愛，其裙邊有花缺如鋸齒，無足而有四鬣，前長後短，皆有細鱗斑文。
海人養以鹽水，飼以小魚，大者如盤，小者如碗碟。
大者難得，小者嘗有之。

但老者甲厚而色明，小者甲薄而色暗。
取時必倒懸，用滾醋潑之，則甲逐片應手自落。
入藥須用生剝者，乃靈。
若經湯煮，力即減少。

與犀角義同，雌雄不交，相望而卵。
其功解蠱化毒甚靈，毒物之所媢嫉者，故名。
<u>玳瑁</u>　解嶺南百蠱百藥諸毒（陳藏器），安神定驚，解熱化痰之藥也（陳士良）。
翟秉元曰：玳瑁，龜類也。

得水中至陰之氣，寒而無毒。
善解一切百蠱百藥熱毒，及傷寒熱煩狂言，小兒驚風容忤，胎毒痘毒乾枯火疔諸證。
其功力與犀角相等。
繆仲淳先生曰：此物其性最靈，凡遇飲食有蠱毒者，必自搖動。

須用生者乃靈，死者則不能矣。
嶺南人善以諸毒藥造成蟲，人中之，則昏憒悶亂，九竅流血而死。
惟用活玳瑁刺其血飲，或用生甲磨濃汁服之，可解。
其性稟純陰，氣味至寒。

如諸病虛寒無火毒者，勿用。
<u>集方</u>　（孟氏方：）解一切蠱毒。
用生玳瑁磨濃汁，服一盞，即消。
（《聖惠方》：）預解痘毒。

遇時行痘疹，服此未發者，內消；已發者稀少。
用生玳瑁、生犀角，合磨濃汁一盞，和勻，作三四次溫和服。
（聞人規方：）治痘疹黑陷，乃心熱血凝也。
方同上，加入豬心血、紫草汁各五匙，溫服。

<h3> - 鱉甲</h3>
味鹹，氣平，無毒，沉也，降也。
入足厥陰、少陰經。
《別錄》曰：鱉甲，生池澤。

今處處有之，以岳州沅江者，甲有九肋者勝。
李氏曰：鱉甲，蟲也。
水居陸生，穹脊連脅，與龜同類。
四緣有肉如裙，故曰龜甲裹肉、鱉甲裹骨。

無耳以目為聽，純雌無雄，以蛇及黿為匹，夏日孕乳，其抱以影。
陸氏曰：魚滿三百六十則蛟龍引之而飛，納鱉守之，則兔，故一名守神。
性畏蚊，遇蚊叮即死。
又熏蚊者，復用鱉甲燒煙，蚊即遁跡。

物理相報復如此。
修治：以滾湯泡洗，去油垢、蟲蟻淨。
用醋炙，酒炙，童便浸炙，隨病置宜可也。
<u>鱉甲</u>　除陰虛熱瘧，解勞熱骨蒸之藥也（方龍潭）。

魏景山曰：鱉甲蟲也，與龜同類而異種。
亦稟至陰之性，色青入肝，統主厥陰血分為病。
如農皇之治心腹癥瘕，堅積寒熱；《別錄》之治老瘧瘧母，寒熱痞積；甄權之治骨蒸勞瘦，骨節煩熱；瀕湖之治婦人血閉，淋瀝經脈不通，或五色漏下，或產難不順，產後寒熱癥瘕惡血諸證，悉屬厥陰血閉邪結，漸至寒熱，為癥瘕，為痞脹，為瘧疾，為淋瀝，為骨蒸者，鹹得主之。
倘陽虛胃弱，食飲不消，嘔惡泄瀉者，陰虛胃弱，吞嚥不下，咳逆短氣，升降不足息者，用此無益也。

<u>集方</u>　（《甄氏家乘》：）治心腹癥瘕血積。
用鱉甲一兩（湯泡洗淨，米醋浸一宿，火上炙乾，再淬，再炙，以甲酥為度），琥珀三錢，俱研極細末，大黃五錢（酒拌炒）。
共研細作散，每早服二錢，白湯調下。
（《肘後方》：）治老瘧瘧母將成瘧勞。

用鱉甲二兩（醋淬火炙同前），白朮一兩（土拌炒），明雄黃五錢，共研極細末，每早晚各服二錢，白湯調下。
（《方脈正宗》：）治骨蒸夜熱，勞瘦骨節煩熱，或咳嗽有血者。
用鱉甲一斤（滾湯泡洗，去油垢淨），北沙參四兩，懷熟地、麥門冬、天門冬各六兩，白茯苓三兩，陳廣皮一兩，水五十碗，煎十碗，渣再煎，濾出清汁，微火熬膏，煉蜜四兩收，每早晚各服數匙，白湯調下。
（《產寶》方：）治婦人血閉不通，或淋瀝不淨，或臨產艱難不順，或產後惡血不行，留結成癥瘕痞積，漸發寒熱，幾成勞者。

臨產須豫服此，可兔產後一切血患。
用鱉甲一斤（製法同前），乳香、沒藥各二兩（俱用瓦上焙出汁），白朮、當歸、川芎、白芍藥、乾薑、肉桂、川黃連、牡丹皮、玄胡索、木香、甘草各一兩（俱用酒拌，曬乾，微炒），共十四味俱研極細末，煉蜜丸彈子大，重三錢。
妊娠九月，隨宜服之，臨產產後俱可服，俱用白湯調下。
<u>續補集方</u>　（《肘後方》：）治卒得腰痛，不可俯仰。

用鱉甲三兩（製法同前），研末，早晚各服二錢，白湯調下。
（《梅師方》：）治婦人五色淋帶。
用鱉甲二兩（製法同前），每早服二錢，白湯調下。
（《傳信方》：）治一切癰疽或腸癰內毒。

用鱉甲一斤（製法同前），研細末，再重羅篩過，再研極細，瘡口日摻少許，但不可多，內服二錢，白湯調。
毒在上，食後服；在下，食前服。
治脅痛和肝飲加減方：用鱉甲、柴胡、當歸、川芎、半夏、白芍藥、枳殼各二錢，水煎服。
左脅痛者，怒傷血滯也。

加青皮、桃仁；右脅痛者，氣逆挾痰也，加桔梗、白芥子；左右俱痛者，肝火盛而痰氣結也，加蒼朮、白芥子、膽星、瓜蔞仁；痛延日久，作塊不移者，是血留疾。
如咳嗽氣急，而失治必成脅癰。
外有肝氣極虛真陰損乏成脅癰者，宜十全大補湯加鱉甲、牛膝。
<h3> - 牡蠣</h3>

味鹹，氣寒，無毒。
氣薄味厚，陰也，降也。
入足少陰、厥陰、少陽經。
《別錄》曰：牡蠣，生東海池澤及南海閩廣間。

今永嘉海旁皆有之。
蘇氏曰：初生時，假水沫、傍石砂，向日色漸結成形。
純雄無雌，故得牡名。
大如拳，而四面漸長至數尺，瑰礌相連如房，房中有肉。

大者如馬蹄，小者如人指，名曰蠣黃。
每潮來房開，潮去房關。
開時吸小蟲以充腹，海人取者，皆以烈火逼之。
鑿房，挑取其肉，食之味美。

以房層疊，可以砌牆；燒灰水和，可以粉壁。
雷氏曰：一種形圓如龜殼，大小皆夾砂石，男子服之，令無髭也。
溫氏曰：修治：以童便浸七日，取出米醋浸一日，以鹽泥固濟，火煅紅，研極細用。
<u>牡蠣</u>　澀精氣，止崩帶之藥也。

顧汝琳曰：此得海水浮沫，附石結成，乃濕生也。
本以水凝為質，應潮開闔，體類堅金，生則味鹹，咸能軟堅。
《別錄》所以化積去痞，消瘦散瘰癧也。
煅則味澀，澀能止泄，衣皇所以止婦人赤白帶下，孟詵所以止男子遺精夢泄也。

大抵此海水所化之物，實無情而致有情也。
遺精淋帶，感無情之氣，致損有形之質也。
如失精與失血者，投此旋定。
但味鹹氣寒，凡病虛而有熱者，宜用。

虛而有寒者，忌之。
腎虛無火，精寒自出者，亦非宜矣。
《本草發明》云：和杜仲服，可止盜汗。
和黃耆服，可止自汗。

和乾薑服，可止陰汗。
和麻黃根服，可止頭汗。
柴胡引之能去脅下痞硬。
茗茶引之，能消項上結核。

大黃引之，能去股間腫痛。
歸、木、白薇引之，能止血淋白帶。
又通淋去濁，車前、瞿麥為使可也。
澀腸去澼，防風、白芷為佐可也。

<u>集方</u>　（《方脈正宗》：）治久年痞積及癥瘕堅塊。
用牡蠣八兩（生搗極細，重羅篩過），配乾薑十兩、於白朮一斤（俱用酒拌炒）。
共研極細末，飴糖為丸梧子大，每食前早晚各服二錢，好酒吞下。
（初虞世方：）治瘰癧癭核，不拘已破未破。

用牡蠣四兩，甘草一兩，研極細，每早飯後用一錢，茶湯調服。
（《方脈正宗》：）治婦人赤白帶下，男子遺精夢泄。
用牡蠣、龍骨各二兩（俱火煅通紅，研極細末），配芡實、白朮各五兩（俱酒拌炒，研細末）。
總和勻，飴糖為丸梧子大，每早飯前用二錢，米湯吞下。

治心虛自汗盜汗，經月不止。
用牡蠣（火煅）五錢，麥門冬、黃耆、白朮、石斛各三錢，半夏、陳皮各二錢，甘草、北五味各一錢。
水二碗，煎八分，侵晨一服，臨睡一服，半月即愈。
（《方脈正宗》：）治痢疾窘急脹痛。

用牡蠣（生搗）一兩，大黃（酒煮）五錢，枳殼（麩炒）一兩。
三味共為極細末，紅曲打糊為丸，如黍米，每服一錢，白湯下，三四服即上。
按牡蠣火煅即澀而止積，生搗即行而消積，不可不知。
（《方脈正宗》：）治陽虛自汗。

用牡蠣（火煅五錢），人參三錢，麥門冬五錢，北五味二錢。
煎湯飲，立止。
外再用牡蠣火煅數兩，搗細粉，布包撲身上，亦可收汗。
<h3> - 蚌殼粉</h3>

味鹹，氣寒，無毒，沉也，降也。
入手太陰，足陽明經。
李氏曰：蚌類繁多，今處處江湖間有之，惟洞庭、漢沔獨多。
與蛤同類而異形，長者通曰蚌，圓者通曰蛤。

故蚌從豐，蛤從合，皆象形也。
後世蛤蚌混稱者非。
生蚌大者長七寸，狀如牡蠣；小者長三四寸，狀如石決明。
其肉可食，老者內有真珠，其殼可為粉。

湖沔人水和即成錠子市貨，謂之蚌粉，用以飾牆壁、□墓擴甚堅固。
<u>蚌殼粉</u>　化痰積，定咳嗽，解濕熱，止白濁白帶之藥也（時珍）。
釋醫臨水曰：蚌，水產也。
殼研為粉，其體沉墜，其性寒潤而滑。

治病之要，只在行濕清熱化痰而已。
如宋醫李防禦治濕痰咳嗽，肺氣壅閉，面浮喘腫者；而《日華》治膀胱濕熱不清，為淋、為癃、為濁、為帶，或小兒脾熱疳積，為痢、為脹諸證。
膀胱為水府，此藥味鹹水化，氣類相從，故兼用之。
但性惟寒降，諸病屬脾肺虛寒而無火者，須禁用之。

<u>集方</u>　（《類編方》：）治濕痰發嗽，終夕不寐喘促，面浮腫如盤。
用蚌殼粉（研極細）一兩，真青黛三錢。
共研勻，每早晚各食前服一錢五分，白湯調服。
（《方脈正宗》：）治男婦小便淋瀝痛澀，或白濁白帶。

用蚌殼粉（研極細）一兩，車前子六錢（炒黃）。
同研細，每早晚各食前服二錢，燈心湯調下。
<u>續補方</u>　（孫仁存方：）治痰涎積聚，結於胸膈心腹作疼，日夜不止，或乾嘔噦食者。
用蚌殼細粉一兩，巴豆仁十粒，同炒。

豆焦黑，去豆不用。
以紅曲六錢作末，醋打糊丸梧子大，每服三十丸，姜酒下。
（《方脈正宗》：）治湯泡火燒疼痛。
用蚌殼細粉不拘多少，用香油調塗患上，不痛不□而愈。

<h3> - 真珠</h3>
味鹹，氣寒，無毒，可升可降。
入手少陰，足厥陰經。
沈氏曰：珠出海上池澤。

按《嶺表錄異》云：廉州北海生珠母，乃老蚌也。
海旁有洲島，島上有大珠池，每歲刺史親監珠戶入池，採老蚌取珠，以充貢。
池雖在海上，而池水味淡，亦一異也。
即採小蚌肉作脯食，亦得細珠如米，則此池之蚌，大小皆有珠也。

其他海旁亦有珠蚌，人取珠不甚光瑩，皆不及南海北海池中之珠，多而且奇。
但清水急流處，其色光白。
若濁水及緩流處，其色多暗也。
又按《廉州志》云：合浦縣海中，有梅青嬰三池，池水亦不甚咸，□人每以長繩繫腰，攜筐篰入水取蚌母，得一二枚即振繩，令舟人急掣繩起，設有一條血色浮水上，則人葬魚腹矣。

又按《格古論》云：甫珠色微紅，西洋珠色純白，北海珠色微青，各隨方色也。
南番珠色由圓耀為上，廣西者次之。
北海珠色微青者為上，粉白油黃者下也。
西番馬價珠，色青如翠為上，其老色夾石，粉青油煙者下也。

又龍珠在頜，蛇珠在目，魚珠在眼，鮫珠在皮，鱉珠在足，黿珠在肋，蚌珠在腹也。
凡蚌聞雷則瘦，其生珠如懷孕，故謂之珠胎。
中秋無月，則蚌無胎矣。
如入藥用，以新珠未經鑽綴者，以人乳浸三日，再入豆腐腹中煮一炷香，和燈心草，研如粉，以二萬碾方細，堪入服食。

如婦人作首飾過者，或在死屍中者，皆不可入藥。
<u>真珠</u>　鎮心定志，安魂養魄，解結毒，化惡瘡，收內潰破爛之藥也（龔雲林）。
黃正腸曰：珠生於蚌，而得中秋明月映之乃孕，得中天太陰之精，水土至陰之清氣也。
故寇氏方用此治驚悸怔仲，癲狂恍惚，神志不寧，魂魄散亂，及小兒血氣未定，精神不足嘗多驚恐。

以此神光寶足之物，而驚亂可鎮，神明自安矣。
甄氏方用此治一切諸毒疽瘡穿筋潰絡，爛肌損骨破通關節，膿血淋漓潰久不收之證。
以此清明瑩潔之物，而惡毒自解，潰膿自收，肌肉自長矣。
又若目生翳障，研末點之，即消。

瞳仁反背，研漿點之即正。
以此日受水精月華之氣，含光內媚之物，而目可明矣。
但體質堅硬，入藥須裹豆腐煮熟，拌燈草研，如飛面，方堪服食敷點。
倘研製不細，用之能傷人臟腑，攻吸生肉，為害匪輕。

<u>集方</u>　（《方脈正宗》：）治大人驚悸怔仲，癲狂恍惚，神忘不寧，魂魄散亂及小兒血氣未定，遇觸即驚，或急慢驚風，癇痓搐搦等證。
用真珠一錢（以豆腐裹煮一時許，拌燈草同研，如飛面極細末），配丹砂、琥珀、犀角、玳瑁、天竺黃各五錢，以鐵碾研極細末，再加茯苓、鉤藤、半夏曲各一兩，甘草、人參各六錢（同炒黃，研極細末）。
三末總和勻，煉蜜丸龍眼核大，每服一丸，生薑湯化下。
（甄氏秘傳：）治一切諸毒疽瘡，穿筋潰絡，爛肌損骨，破通關節，膿血淋漓，潰久不收之證。

方名油蠟膏，用真珠一錢（製法同前，研極細末），頭生兒胞衣一具（以銀簪穿孔數十，清水滌洗惡血淨，火烘乾燥，不可焦，研極細末，如不細，再烘再研，務宜細如飛面者佳。
如內有筋皮堅韌，研不細者，去之），白蠟一兩，豬脂油一兩火上共熔化，和入胞衣末、並真珠末調勻，瓷器收貯。
遇是患，以豬蹄湯淋洗毒瘡淨，將蠟油藥以軟抿子腳挑取，輕輕敷上，再以鉛粉麻油膏藥貼之。
（譚春臺方：）治目生翳障。

用真珠三分（製法同前，研極細末），爐甘石、白硼砂各一錢，人手指甲五分，三味共研極細，和入真珠末內，小瓷瓶封貯。
每日點棲許於兩眥內，閉眼半時許，點三四次，翳障自退。
（牛御史方：）治痘瘡有疔，或紫黑而大，或黑爛而臭，或中有紫血線，此證十死八九。
用真珠一錢（製法同前，研極細末），豌豆四十九粒（燒存性），頭髮灰三分，再取好油胭脂二錢，同搗成膏。

先以銀簪挑破疔毒，嘔去惡血，以少許點之，即時變紅活色，真奇方也。
（《廣筆記》：）治痘後翻瘢不拘上下部分，腫爛淋漓者，俱效。
用真珠末、象牙末、孩兒茶各三錢，白殭蠶二錢。
總和為極細末，以濟寧胭脂調敷，毒水如注漸漸收口。

（《廣筆記》：）治下疳蛀梗。
用珍珠（生研細）、象牙末、牛黃、冰片各一錢，牙皂二錢，滴乳石一兩（研極細如飛畫）。
共再研，每服一分，土茯苓湯調下。
（《廣筆記》）

<h3> - 石決明</h3>
味鹹，氣乎，無毒。
沉也，降也。
入足厥陰肝經。

陶氏曰：石決明是鰒魚甲。
附石生，狀如蛤，惟一片無對，七孔者良。
今嶺南州郡及登萊州海邊皆有之。
李氏曰：形長如小蚌而扁，外皮甚粗，有細孔如粟泡，內有光耀如鈿之青紅綠色，背側一行有孔如鑽成者。

生於石崖之上，海人泅水，乘其不意即易得之，否則緊黏難脫也。
陶言是鰒魚甲，與石決明一種二類。
功用兩相通用。
<u>石決明</u>　去目翳赤障之藥也（《日華》）。

葛小溪曰：此藥氣味鹹寒，得水石清陰之氣而生，凝著石上，單片無偶合，又得一陽清貞之化。
故《別錄》、《日華》、李珣三家，皆言專療肝肺風熱，治目疾，磨翳障。
內服外點，無不相宜。
須研極細，水飛過，方可入藥用。

<u>集方</u>　（《方脈正宗》：）治風熱傷血成翳障青盲。
用石決明（火燒通赤，研極細，水飛過）三錢，羚羊角、人指甲（切碎，微炒）各二錢，甘菊花、生地黃、木賊草、穀精草、蟬蛻、密蒙花、決明子（俱微炒）各一兩。
研為細末，共十味總和勻，用生羊肝七個搗爛成膏，和為丸梧子大，每早晚食後各服三錢，白湯下。
（李時珍：）治目生翳障。

用石決明（火燒通亦），研細水飛過，曬乾再碾干匝，瓷瓶收貯，點兩目眥。
治鎖喉風。
用石決明火燒醋淬三次，研細末，用米醋調，鵝羽蘸搽喉內，即吐痰立愈。
（《汪玄通傳》）

<h3> - 海蛤</h3>
味苦鹹，氣寒，無毒。
沉也，降也。
入手足太陽、陽明經。

李氏曰：海蛤，生登、萊、滄州。
海沙湍處皆有。
大者如棋子，小者如麻粒。
其色黃白，或帶赤色，乃諸蛤之殼為海水磨蕩，日久元瑩明潔。

其類至多，鉅細不能分別，故通謂之海蛤。
雷氏曰：以漿水煮一伏時，研細成粉，水飛過用。
<u>海蛤粉</u>　化痰飲（李時珍），下逆氣（神農），定喘腫消胸脅滿脹之藥也（甄權）。
馬繼高曰：此屬海水沙沫結而成形，又隨海水奔聚沙磺，日暴而肉消，僅存空殼也。

其體堅潔，日隨湍水奔蕩不已。
故本草專主積痰留飲，停滯經絡臟腑胸臆之間，遏逆氣道不行，而為腫、為喘、為脹滿、為大小不通，假此堅潔潤下，淚蕩通流之物，而治閉逆不通之證。
則熱可清痰可化，濕可利矣。
病因熱邪痰結氣閉者，宜之。

若氣虛有寒中陽不運而為此證者，切勿輕授。
<u>集方</u>　（《聖濟錄》：）治痰飲停滯中焦，逆氣不下，喘促成腫以致胸脅滿脹，甚則大小不通，坐臥不寧等證。
用海蛤粉、漢防己、葶藶子各七錢，赤茯苓、桑白皮各一兩，陳廣皮、郁李仁各六錢。
共為末，紅曲薑汁打糊丸梧子大，每早晚各服二錢，米湯下。

（《簡便方》：）治血痢因內熱者。
用海蛤粉，早晚各用二錢，蜜湯調服。
（朱肱《活人書》：）治傷寒血結胸脹，痛手，不可近。
用海蛤粉、滑石各七錢，甘草三錢，芒硝五錢。

共為末，每服三錢，白湯調服。
蓋膻中血聚則小腸壅，小腸壅則血愈不行，服此則小腸通，血脈流行，而胸膈利矣。
<h3> - 文蛤</h3>
味鹹，氣平，無毒。

韓氏曰：文蛤，生登萊州海沙處。
大者圓二三寸，小者五七分，形如海蛤，有斑文。
修治：用酒煮一時，乘熱搗細用。
<u>文蛤粉</u>　止咳逆，消胸痹（《別錄》），化痰飲堅之藥也（時珍）。

吳養元曰：按成無己云，文蛤之咸，走腎以勝水氣。
凡病水濕痰飲，膠結不化，致成中宮否膈，升降失調，滯於氣而為咳逆，滯於血而為胸痹者，以此鹹寒潤下軟堅之物，如氣之逆而不下痹而不通者，可迎刃而解矣。
又如仲景書論傷寒病在陽，當以汗解，反以冷水噀之，或灌之，其熱被卻不得出，彌更益煩，皮上粟起，急欲飲水反不渴者，以文蛤散主之。
此藥生聚海湍急流，搗研成散，用沸湯調服數錢，能分利水濕之邪，壅遏陽道。

昔仲景用之，為因寒鬱熱，假此分利表間水氣故耳。
則知此為清熱消飲之輕劑，且必於欲飲水反不渴者，用之則知能泄偶郁之熱，而不能勝實結之熱矣。
<u>集方</u>　（《方脈正宗》：）治痰飲膠結不化，為咳逆，為胸痹者。
以文蛤一兩（燒存性，研極細末），配薑製半夏、膽星、厚朴、廣陳皮、白芥子、於白木、枳實各一兩（俱同麩皮拌炒，研為末）。

每早晚各服一錢，食後白湯調服。
<h3> - 蛤蜊粉</h3>
味鹹，氣寒，無毒。
沉也，降也。

入足少陰血分。
汪氏曰：蛤蜊，生東南海中，白殼紫唇，大二三寸，閩浙人以其肉充海錯，亦可作醬酪。
此蛤蜊粉，系海中諸蛤之粉，以別江湖中之蛤蜊粉也。
大抵海中蚌蛤蠟蠣之類，性味鹹寒，不甚相遠，功能大同小異，專化痰而軟堅也。

若汪湖蚌蛤粉，無鹹水浸漬，專能清熱利濕而已。
修治：火煅作粉用。
<u>蛤蜊粉</u>　主熱痰、濕痰、老痰、頑痰之藥也。
蔡心吾曰：此藥生成海濱，味鹹氣寒，體燥性潤。

按丹溪翁言：此藥治頑痰，能降能消，能軟能燥。
寒制火而咸潤下，故能降焉。
寒散熱而咸走血，故能消焉。
堅者軟之以咸，取其屬水而性潤也。

濕者燥之以滲，取其經火煅而消水腫、利小便也。
如陰虛火勝、肺燥葉傷而成咳嗽痰涎者，勿用。
<u>集方</u>　（於氏家抄：）治一切頑痰、老痰，如綿絮、如梅核、如桃膠、如蜆肉形者，其為病狀為咳嘔、為痞塞、為脹滿、為疼痛。
用海上蛤蜊火燒赤，研極細粉，每早用指頭蘸數分擦牙，用白湯汩口隨嚥下，如此用半月，全愈。

能日日用之，終身無痰患，能延壽。
（古方：）治遺精白濁。
用侮上蛤蜊一斤（火燒赤，研極細粉），用黃柏十兩（鹽水炒，研細末），和勻，用米糊丸梧子大，每早服三錢，空心溫酒送下。
（《普濟方》：）治氣虛水腫垂危者。

用海上蛤蜊三兩（火燒赤，研極細粉），用大蒜肉（火煨熟，去衣淨，搗爛），為丸如梧子大，每早晚各食前服百丸，白湯下。
<h3> - 車螯殼</h3>
味甘鹹，氣寒，無毒。
沉而降，陰中陰也。

入足三陰經血分。
李氏曰：車螫，其殼色紫，璀璨如玉，斑點如花。
海人以火炙之則殼開，取肉食之，似蛤蜊而堅硬。
羅氏曰：其殼可飾器物，燒灰可封牆壁，羅細粉可飾面。

蘇氏曰：南海北海皆有之。
陳氏曰：車螯是海中大蛤，即蜃類也，殼廣數尺，有徑丈者，亦或生珠，亦能吐氣為樓臺，春夏依約島淑，常有此景。
<u>車螯殼</u>　解癰毒，化酒積之藥也（《日華》）。
蔡心吾曰：按《日華》方治癰癤腫毒，用此燒赤，米醋淬二次，研極細粉，米醋調敷，可止痛減毒。

又治酒積癖塊，以車螯粉，每早用二錢，白湯調服。
<h3> - 淡萊</h3>
味甘，氣寒，無毒。
沉也，降也。

入足陽明、太陽經。
陳氏曰：生東南海中，似珠母，一頭小，中銜細毛，雖形狀不典，然味甘美，頗能益人。
曬乾收藏，食時以滾湯泡軟，去須用。
按阮氏云：淡菜生海藻上，故治癭氣，與海藻同功。

<u>淡菜</u>　補虛養腎之藥也。
蔡心吾曰：此物本屬介類，原其氣味甘美而淡，性本清涼。
故藏器方善治腎虛有熱，及熱鬱吐血、痢血、便血及血鬱成癭留結筋脈諸疾。
惟堪和冬瓜、茭白、白蘿蔔同煮，調油醬蔥韭食之，足以療以上諸疾，不和藥料同用。

<h3> - 田螺肉</h3>
味微苦，氣大寒，無毒。
陶氏曰：螺生水田中及湖塘岸側。
狀類蝸牛而尖長，較蝸牛稍大，其色青黃，其文左旋。

<u>田螺肉</u>　去腹中結熱，利大小腸之藥也（《日華子》）。
吳養元曰：按李時珍云，螺，蚌屬也。
其殼文旋左，其肉厴隨月盈虧，月盈則肉厴滿，月虧則肉厴陷，純乎得太陰至陰之清氣也。
故諸家本草統治一切熱疾。

如目痛腫赤（《別錄》），大便結閉，小便不通（陳藏器），禁口痢疾（李時珍），黃疸濕熱（《日華子》），水氣浮腫（陶隱居），消渴熱中，丹石毒發（孟詵），痔瘡痛脹等證（《千金翼》）。
或內服食，或外掩貼，一用即平。
如病非關火閉氣結者，勿用。
<u>集方</u>　（《藥性論》：）治時行風火暴發赤眼，痛澀難忍。

用大田螺七枚洗淨，新汲水養去泥穢，再換水養，先取一個於淨碗內，著少鹽花於厴內，承取自然汁點目，逐個用了隨放水中。
如治爛弦風眼。
本方再加銅綠末數釐和鹽花內。
（《食療方》：）治老人大便秘結不通。

以田螺數枚，水煮熟去殼，以原湯少許，調和蔥椒油醬食之。
（《類編方》：）治小便不通，腹脹如臌。
用田螺一枚，連殼搗爛，和食鹽三分，麝香五釐，烘熱敷臍下一寸，即通。
此法兼治禁口痢疾，能使積毒下行，即思食矣。

（《壽域》：）治黃疸濕熱。
用田螺二枚，水養一日，去泥取出連殼生搗，入好酒一鍾，布帛濾過，將汁飲之，三服效。
（仇氏方：）治水氣浮腫。
用田螺二個，大蒜肉一個（去衣），芥辣子二錢。

三味同搗勻，隔帛貼臍上一寸，一周時水從小便旋旋而下。
（《聖惠方》：）治上消渴飲不厭。
用田螺十個，和糯米作粥，去螺食粥，盡吐涎沫，乃收飲之，立效。
（《方脈正宗》：）治丹石發毒。

用田螺十個，和綠豆五合，煮食，並汁盡作五制，即解。
（外科方：）治痔瘡腫痛。
用田螺一個，揭開厴入冰片五釐，取水塗痔，即消。
治大小便不通。

用田螺三枚搗爛，入青鹽三分攤成膏，貼在臍下一寸即愈。
用蝸牛亦可，此方治熱閉者極效。
<h3> - 螺螄肉</h3>
味甘，微苦，氣寒，有毒。

李氏曰：螺螄，處處湖河池澤皆有。
惟江夏漢沔尤多，大如指頭，而殼厚于田螺，惟食泥水。
春月採，置鍋中煮熟，以針挑肉食之，清明後，其中有蟲不堪食矣。
<u>螺螄</u>　解酒熱，消黃疸，清火眼，利大小腸之藥也（李時珍）。

顧汝琳曰：此物食土後水，體性大寒，善解一切熱瘴，因風、因燥、因火者，服用見效甚速。
惟堪煮熟，挑出殼，以油、醬、椒、韭調和食之，不雜藥料劑中。
但寒而有毒，如胃中有冷飲，腹中有久泄不實，並有冷瘕宿疝，或有久潰癰瘡未斂，及痔漏、瘰癧、破爛諸疾，不宜食之，食之恐生努肉。
治諸瘡爛濕不收。

用牆內白螺螄殼火燒存性，敲碎去殼內泥土，研極細摻之，即收。
<h2><span class="brown">人部</span></h2>
<h3> - 亂髮</h3>
（又名血餘。）

味苦，氣溫，無毒。
入手足少陰經血分。
李氏曰：頭上曰發，屬足少陰陽明；耳前曰鬢，屬手足少陽；目上曰眉，屬手足陽明；唇上曰髭，屬手陽明；額下曰須，屬足少陰太陽；兩頰曰髯，屬足少陽。
其經氣血俱盛，則色潤而長；氣多血少，則色潤而短；血多氣少，則色悴而長；氣血俱少，則其處不生；氣血俱熱，則色黃而燥；氣血俱衰，則色白而槁。

又血氣清者，須稀；血氣濁者，須渾。
心慈者，須軟；心堅者，須硬。
貴壽者，須索；貧夭者，須枯。
《素問》云，腎之華，在發。

王冰注云：腎主髓，腦者髓之海，發者腦之華，腦減則發悴而少壽。
又云，水出高原，故腎華在發，發者血之餘，血者水之類也。
又葉氏云：精之榮在須，氣之榮在眉，血之榮在發。
《類苑》云：發屬心，稟火氣而上生；須屬腎，稟水氣而下生；眉屬肝，稟木氣而橫生。

故男子腎氣外行而有須，女子宦人眉發不異而無須者，無外腎故也。
又有鬚髮之白有遲早之不同，此不繫年壽修短，疾病之由，而由祖父遺體，隨氣感應而已。
<u>亂髮</u>　解癰毒（蘇恭），補陰髓，利小便之藥也（《別錄》）。
茹日江曰：發乘陽氣而生，稟陰髓而長，為心之標，血之餘也。

叢生陽首而復倒垂，則炎上之用，即潤下之體。
故血盛之人，則發潤而黑；血少之人，則發燥而黃。
男子八歲，腎氣盛，齒更髮長，是發因人之血氣以為生長榮枯也。
故《聖惠方》治一切血病，凡上下諸竅出血，或吐血衄血，舌上出血，齒縫出血，或內崩脫血，糞前後血，小便淋血等證，有關陽躁陰離，營陰失守，而致走失者，能入心走肝，益血止血也。

況心主血，發為血餘，實為血之苗也。
本屬神化之精，以火煅之，復化而凝成，自還血質，非神化而何。
又蘇氏方，用亂髮燒灰、或熬汁治一切癰毒瘡腫，能止痛散毒，長肉生肌者，發本心血之苗，而諸毒癰疽實由心氣鬱閉不通，血脈因之而凝澀，為腫為癰矣。
今以藉心血生長之物，而治心鬱血凝為毒之病，以類從治，所以癰毒積盛之際，用此立解也。

<u>集方</u>　（《方脈正宗》：）治一切血病。
凡耳目口鼻，上部諸竅出血，如吐血衄血，舌上出血，齒縫出血，內崩脫血，糞前後血，小便淋血等證。
用亂髮八兩，滾湯洗去油垢，淨水一斗鍋內煮，水乾添湯，以發化為度。
入砂鍋內微火熬成膏，人參湯調服十茶匙。

治吐血衄血。
用亂髮一兩，湯洗淨烘乾，火燒灰存性為末，細羅篩過，如有燒不化者不可用，取細末用，生地四兩，生側柏葉二兩，水三大碗，煎一碗，和發灰一半，與服。
渣再用水如法煎，再和發灰一半，與服。
服完血立止。

（《和劑局方》：）治腸風瀉血。
用亂髮一兩，湯洗同前，入鍋內炒焦，再入荊芥三兩，槐花、槐角各一兩，俱入鍋同亂髮再炒以焦黑為度，研極細末，每早服二錢，空心溫酒調下。
（《婦人良方》：）治婦人內崩脫血。
用亂髮二兩，湯洗同前，入鍋內炒焦為細末，配當歸身、丹參各三兩微炒為末，和入發灰，煉蜜丸梧子大，每早服三錢，白湯送下。

（玉泉家抄：）治小便淋血。
用亂髮六錢（湯洗同前），車前子一兩，茯苓五錢，生地二兩，水五碗，煎一碗，食前服，二帖愈。
兼治小便不通。
治一切諸毒。

膏藥油內熬入亂髮數兩。
未潰能消毒止痛，已潰能長肉生肌。
（華佗《中藏經》：）治齒縫出血。
亂髮炒焦，研細末摻之。

（《肘後方》：）治黃疸尿赤。
用亂髮燒灰，每服一錢，白湯調下。
（《肘後方》：）治蜈蚣螫咬。
用亂髮燒煙燻之。

（孫真人方：）治大風癘瘡。
用新竹筒十個，內裝黑豆一層，亂髮一層，至滿以稻糠火盆內煨之，候有汁，倒傾滴出，以盞承接，以鵝羽掃瘡上，數日即愈，亦治諸瘡。
<h3> - 頭垢</h3>
味苦鹹，氣溫，有微毒。

（梳上者名百齒霜。）
頭垢，主小便淋閉不通（《別錄）），及婦人吹乳腫痛之藥也（《簡便方））。
陸平林曰：頭垢，頭上垢膩也。
其性滑潤而下走。

故陶氏《別錄》方治淋閉不通，小便澀瀝，而楊起《簡便方》治婦人吹乳腫痛，並用白湯調服數分。
咸取其滑潤而下泄，滑潤而腫消之意。
<h3> - 指甲</h3>
味甘鹹，有微毒。

李氏曰：爪甲者，筋之餘，肝膽之外候也。
《靈樞經》云：肝膽應爪，爪厚色黃者，膽厚；爪薄色紅者，膽薄；爪堅色青者，膽急；爪軟色淡紫者，膽緩；爪直色白者，膽直；爪惡色黑者，膽結。
<u>指甲</u>　催生產，去目翳之藥也（李時珍）。
顧朽匏曰：指甲為肝之標，筋之餘也。

名為筋退，謂其積日漸長而能自脫也。
李氏方，用其催生產，去目翳，取其脫以治不脫之意，與蛇蛻、蠶蛻義同。
而陳藏器又謂，用懷妊婦人爪甲更佳者，何也？蓋婦人氣血充實，乃能受孕，取其有生長力緊之意，又兼有待日而脫之情。
<u>集方</u>　（《聖惠方》：）治難產不下，並胞衣不落。

取受孕本婦，逐且剪取手足指甲，臨產將近，炒焦研細末，臨產坐草時，溫酒調服。
生產甚易。
（《聖惠方》：）治目生花翳。
用眾人手指甲，炒焦研極細末，乳汁調，以簪頭蘸少許，點入目內。

治面生疔毒腫脹，至目與鼻俱隱入肉，牙關緊急。
用患者手足指甲入茶匙內，燈上炙之研細，和入患者耳垢、齒垢和勻如豆大，將銀簪挑開疔頭，掐入其藥，外用綿紙一層，津濕覆之，痛立止，半日腫半消，目可開，次日服仙方活命飲二劑愈。
此法兼可治紅絲疔，並一切諸疔皆效。
（《廣筆記》）

<h3> - 人胞衣</h3>
（又名紫河車。）
味甘，微咸，氣溫，無毒。
吳氏曰：首胎者，胞蒂居中，次胎者，胞蒂偏倚，欲試男女，胞衣投水中頻攪，俟水定，其胞覆者男，仰者女也。

董氏曰：人胞衣古方不分男女，不論首生次生，惟健壯無病婦人者可用。
以紫色者佳，用米泔、或清水，洗去穢惡血水，用銀簪兩面穿孔，使胞中穢水盡去，再用清水洗淨，或用酒煮搗膏，和入藥中。
或用火烘乾燥存貯，臨用，磨為細末，配入藥也。
一方挑去筋膜用。

繆氏言：筋膜，乃初結真氣，不可剔去也。
方龍潭先生曰：紫河車，昔人未有用者。
始於藏器陳氏《拾遺》，而丹溪確言其功，遂為時用。
吳球老人創大造丸。

治一切虛損勞極，謂有益氣養血補精之功。
故正、嘉、隆、萬、泰、天六朝，時醫治諸虛不足，五勞七傷，情欲斷喪，咳嗽無痰，或飲食少進，咳嗽有痰，自汗盜汗，形瘦無力，骨痿少氣，凡精血不足之證，用此精血所化之物而補精血所虧之地，則精血完足，而諸虛之證自除矣。
設男子精氣虛寒，子嗣難成；女人血氣有虧，胎孕不育。
以此修制服之，則精血充足，自能子矣。

繆仲醇先生曰：按《丹書》云，紫河車系天地之先，陰陽之祖，乾坤之橐龠，鉛汞之括囊，胚胎將兆我則乘而載之，故謂之河車。
兒孕胎中，臍繫於胞，胞系母脊，真元所鍾，主吸呼胎息，轆轤任督，所謂龍虎兩弦噓吹盈望，位育嬰兒之一炁也。
合而言之，實先天之郛廓，主培後天之形藏，非草木金石之比。
蓋本其所自出，以從其類也。

如陰陽兩虛者，服之有反本還元之功，誠為要藥也。
然得男女坎離之氣，而成，不熱不寒，不潤不燥。
凡陰虛陽虛，有火無火，俱宜服之。
或者不達此理，謬言性熱，此未之思也。

<u>集方</u>　（吳球方：）大造丸，治虛勞骨蒸，女人無子及多生女，月水不調，小產難產，服之必主有子。
危疾將絕者，一二服可更活數旬，其補氣血之功，力可見也。
久服耳目聰明，鬚髮烏黑，延年益壽，有奪造化之功，故名大造丸。
用紫河車一具（製法詳見前注），龜板二兩（童便浸三日，酒炙酥黃），黃柏、杜仲、牛膝（俱鹽酒拌炒）各一兩二錢，北五味子一兩，茯苓三兩，當歸身二兩，人參一兩五錢。

共八味，俱微炒研細末，天門冬、麥門冬（俱去心）、懷生地各五兩，和砂仁末五錢，同酒煮爛搗膏，配入紫河車（或酒煮搗膏或炙乾為末亦詳見前注），共搗和，煉蜜為丸梧子大，每早晚各食前服三錢，白湯下。
男子遺精夢泄，婦人赤白漏下，本方並加牡蠣粉一兩五錢。
（劉氏方：）治久癲失志，氣血兩虧，精神虛散者。
用紫河車一具，洽淨，酒水煮爛，和油醬五味食之。

<h3> - 人牙齒</h3>
味甘、咸，性熱，有毒。
入手足少陰、足陽明經。
李氏曰：兩旁有尖曰牙，無尖而平曰齒。

腎主骨，齒者骨之餘也。
女子七月齒生，七歲齒齔，三七腎氣平而真牙生，七七腎氣漸衰，齒漸槁，發漸白矣。
男子八月齒生，八歲齒齠，三八腎氣盛而真牙生，五人腎氣漸衰，齒漸槁發漸墮矣。
錢乙曰：小兒變蒸齒長，不及三十六者，由變蒸之不及其數也。

修治，以火燒，酒淬酥散，研細用。
<u>人牙齒</u>　攻毒氣，發痘瘡，倒黶之藥也（陳藏器）。
周土和曰：按李氏《本草發明》云，近世用人牙齒治痘瘡陷伏，稱為神品。
夫齒者，腎之標，骨之餘也。

凡痘瘡，其毒自腎出。
方長之際，外為風寒穢氣所冒，腠理閉塞，血澀不行，毒不能出，或變黑倒黶，宜用此。
以酒漿和麝香達之，竄入腎經，發出毒氣，使熱令復行，而瘡自紅活，蓋劫劑也。
若伏毒在心，昏冒不省人事，及氣虛色白，癢塌不能起發作膿，或熱沸紫泡之證。

止宜解毒補虛，苟誤用此則鬱悶聲啞，反成不治之證，可不慎哉。
<u>集方</u>　（錢氏方：）治痘瘡倒黶。
用人牙燒存性，入麝香一釐，酒漿調五分服，或用豶豬血調服亦可。
誤服寒涼而致黑黶者，此方亦宜。

治一切陰疽，不起發，頭凹陷，沉黯不疼ﺀ無熱，內服溫補亦不起者。
用人牙二個燒過，川山甲三錢炒焦，共研極細末，分作二服，用當歸、黃耆各五錢煎湯調下。
或用酒調服亦可。
（《直指方》：）治臭漏惡瘡。

用人牙齒燒，亂髮燒，雞內金燒，三味各一錢五分，研極細，入輕粉五分，麝香一分，再研勻，油調敷之。
<h3> - 人乳</h3>
味甘鹹，氣寒，無毒，可升可降。
通行十二經。

李氏曰：人乳，乃陰血所化，生於脾胃，攝於衝任。
未受孕則下為月水；既受孕，則留而養胎；已產，則變赤為白；上為乳汁。
此造化玄微，自然之妙也。
入藥宜取無病婦人之乳，白而稠者佳。

若色黃赤，清而腥穢如涎者，夏月久頓不吮，有餿氣者，並不可用。
有孕之婦，其乳謂之忌奶，小兒吮之，吐瀉成疳鬾之病，最有毒也。
<u>人乳</u>　主充和臟腑，榮華腠理，灌溉百骸，潤澤枯燥（葛可久）。
人身轉運之神液，益壽延年之聖藥也（龔雲林）。

江春野曰：此乃血氣之精液轉赤為白，亦內丹也。
凡治元神不足，精神衰乏，咳嗽無痰，日晡潮熱，或陰虛火動而骨蒸盜汗，或久患勞嗽而時有紅痰，或面赤口燥而煩渴引飲，或肌瘦皮黃而毛髮焦槁，或筋攣骨痿而四體乏力，或血竭陰消而腸胃閉結，或三消渴燥而多食易飢，或目暗昏蒙而瞳仁乾結，是皆元虛火勝之證。
惟此濡潤養榮之劑，統能治之。
繆氏曰：但其性涼而滋潤，血虛有熱，燥渴枯涸者，宜之。

若藏氣虛寒，滑泄不禁，及胃弱不思食，脾虛不磨食者，並不宜服。
<u>集方</u>　（內府孫東贏傳：）治已上一切諸虛十證。
統用茯苓、山藥、沙參、地骨皮、紫菀、百部、黃耆、牛膝、酸棗仁各二兩，陳皮一兩，用好人乳五碗，拌勻曬燥，微炒研末，再配懷熟地四兩，乳汁浸，和酒煮半日，再蒸半日，搗爛為膏，和前末藥為丸梧子大，每早服五錢，白湯下。
惟目病昏蒙，瞳仁乾結無光，本方加密蒙花二兩，枸杞六兩，俱用人乳拌炒和入。

（《攝生眾妙方》：）治男婦氣血衰弱，虛痰虛火上升，或兼咳嗽吐血者，凡一切陰虛火勝之證；又治中風癱瘓，手足疼痛，或麻木不仁，不能動履等證。
用人乳二杯，香甜濃白者佳，好梨汁半盞，和勻，砂銚內頓滾，以五百沸為度，每日五更一服，能消痰補虛，生血上嗽，此以人補人之妙法也。
如胃弱作瀉者，勿用。
（《聖惠方》：）治風火時眼，赤腫疼痛。

用人乳半盞，黃連五分，以飯鍋上蒸熟，頻點兩目眥內，即效。
陳氏養和方，治一切陰陽兩虛，形神衰頓，精血枯涸，飲食減餐，懨懨不振者；或勞損吐血咳嗽，夜熱骨蒸，津液內乏者。
用無病乳婦數十人，每日取乳數十碗，用竹篩，下鋪桑柴灰一層，中鋪粗紙數十張，上鋪白絹一幅，將乳汁傾入，薄鋪，烈日中曬乾，如不燥用微火再烘，以松燥為度，收貯淨瓷器中。
每日用好酒，調一錢服。

或和龜鹿膠酒調服，更妙。
（侍御陳自抑）
龔雲林曰：一貴家子，年十八歲，患虛勞熱嗽，痰喘面赤，自汗頻發，晝夜不能倒臥，痰不絕口，如此旬日，命在須臾。
一家仿惶，諸醫束手，召予診視六脈，微數，乃陰虛火動之證。

予令其五更時，將壯盛婦人乳汁一鍾，重湯頓溫，作三四十口服之，至天明，服麥門冬、懷熟地、知母、貝母湯，少頃，將白米三合，入蓮肉、紅棗數枚，稀粥食之，半晌又進前藥，加竹瀝、童便少許，薑汁數滴，頻頻服之，至午又進前粥碗許，又食粉糕二塊，半晌又照前藥頻服，至盡將晚，進白米粥碗許，又進前藥一劑，夜間睡則藥止，醒則即服，如此三晝夜，藥不住口，火乃漸息方臥倒。
以後日服前藥一劑，過半月病減十之七，調理二月而愈。
此證危甚至急，非予用此法救之，幾乎不起。
今後患此證者，當照此服，醫者當用此治，未有不愈者也。

如已作泄瀉者，不在此例。
<h3> - 人屎</h3>
味苦，氣寒，無毒。
李氏曰：人屎，乃飲食糟粕所化，故字從米，會意也。

<u>人屎</u>　解一切熱毒之藥也（丹溪方）。
釋醫臨水曰：人食五穀入胃，津液上升而為氣血，糟粕下降而成糞。
醞釀變化得脾土之氣，故色黃也。
味苦氣寒，故《日華子》主天行時疾，陽明熱狂，療癰疽發背，一切無名惡毒，及黃疸身黃腹脹，或男婦一切心腹急痛，瘕疝攻痛，盤腸伏痞，一時攻發連綿月餘不止吉，並皆治之。

雖系汙穢不潔之物，如此急病，投用較諸藥獨靈。
好仁居士常留意焉。
<u>集方</u>　（寇氏《衍義》：）治傷寒大熱狂渴。
用人屎一塊，以新汲水調，澄清灌之，即解。

（《秘要》：）治一切火毒疔毒，並時氣熱病，口鼻出血者。
用於人屎一大塊，火燒赤，水調頓服。
（寇氏《衍義》：）治發背危急並一切癰腫惡毒。
未潰時，用幹人屎三兩醋和，加麝香五分，擂勻，圍毒四旁，如干燥以鵝羽蘸蜜水潤之，圍三日，大減毒勢。

全君寶傳：治黃疸身黃腹脹。
用幹人糞一塊，火燒赤研末，大人服一錢，小兒服五分，白湯調服，三次即退。
（《經驗良方》：）治男婦積年心腹急痛，或疝瘕攻痛，或多年盤腸伏痞一時攻發，米漿不入，連綿月餘不止者。
用於人屎三兩，火燒赤研細末，配烏藥一兩為細末，和勻，每蚤服二錢，白湯調服。

（《千金方》：）治疔毒初起刮破。
以人屎乘熱敷之，干即易，不過數十遍，疔根即出，立瘥。
（《儒門事親》：）治痘瘡黑陷，腹脹危篤者。
此為劫劑，用人糞、豬糞、貓糞、犬糞各等分，布包，臘月初旬，收埋高燥土中，至次年臘月八日取出，炒燥傾銀大土罐盛之，鹽泥固濟炭火煅，令煙盡為度，取出為末，入麝香少許研勻，瓷器密封收之。

一歲服三分，二歲六分，三歲一錢，蜜湯調下，須臾瘡起。
此以毒攻毒，用火煅之者，從治之義也。
<h3> - 糞清</h3>
味苦，氣大寒，無毒。

陶氏曰：取糞清，以臘月截竹一段，兩頭留節隔，去外青皮，浸糞窖中，三年內，積汁滿，埋土中一月，取出節中開孔，濾入淨瓷瓶中，仍埋土中，上覆以碗，臨用時隨取之。
<u>糞清</u>　化熱毒，消熱痰，解痘毒熱悶，倒黶之藥也（方龍潭）。
臨水曰：此藥性味大寒而苦，其色黑綠，較之人糞更寒也。
故《韋氏集簡方》亦治天行時疾，瘟疫熱狂，煩渴唇焦，舌裂垂斃者。

飲一二杯，無有不活者。
凡一切火毒、疔毒、丹石藥毒，野草毒、菌毒、百蟲諸毒等，並皆療之。
<u>集方</u>　（《方脈正宗》：）治天行時疾，陽明燥熱，煩渴譫妄之證。
並治一切火毒、疔毒、丹石藥毒、野草毒、菌毒、百蟲諸毒。

用糞清一盞，真犀角磨汁一盞，合和服之，二劑即解。
（陶隱居：）治毒藥箭傷，人立斃。
急飲糞清一碗，即解。
<h3> - 人中黃</h3>

味苦，微甘，氣大寒，無毒。
即多年廁厠坑中磚石上所凝結黃垽是也。
藥性治療大略與人屎同。
解胃家熱毒有效。

治一人頭麻，至心窩而死，或自足心麻，至膝蓋而死者。
用人屎燒灰，用豆腐漿調灌，即蘇而愈。
<h3> - 童便</h3>
味鹹，氣寒，無毒，沉也，降也。

入手足少陰、太陰經。
《日華子》曰：取童便，必擇無病童子，先飲米湯數碗，去其濁穢，俟轉清白，無臊臭者取用，自溺亦可服。
<u>童便</u>　既濟陰陽，清和血氣之良藥也（陳藏器）。
夏碧潭曰：此乃津液之濁者，滲入膀胱而出，其鹹寒下降，降火甚速，降血甚神。

故大氏為除勞熱骨蒸，咳嗽吐血及婦人臨產血暈悶絕之聖劑。
如褚氏勞極論有云，飲溲溺，百不一死，服寒涼，百不一生，極言功力之最優也。
第其性氣寒降，惟不利於脾胃虛寒，或大便溏泄久不實者，及陽虛無火食飲減少者，胃中有寒痰停飲者，咸在所忌。
李瀕湖先生曰：按經云，飲入於胃，遊溢精氣，上輸於脾；脾氣散精，上歸於肺；通調水道，下輸膀胱。

故人服溲便入胃，亦隨脾之氣上歸於肺，下通水道而入膀胱，乃循其舊路也。
故能治師病引火下行，而骨蒸勞嗽吐血上逆之所必須用也。
方龍潭先生曰：童便，系真陽之精，真陰之質，血見則止，氣見則和，陰見則存，陽見則守，水見則升，火見則降也。
屢治婦人血氣有虧，陰無所附；男子真陰內損，陽有所乘。

所以臨產之時，噁心煩悶，血上搶心，或已產之後，頭暈眼黑，血崩不止，或呵欠，或嘔逆，或狂躁，或譫語失笑，一切臨產危證。
用此則陰與陽合，血氣和平。
設有沖逆於上者，得此鹹寒之味，可以順下；或妄崩於下者，得此清陽之氣，可以旋上，故於婦人為胎產之聖藥云。
如男子陰虛不足者，可以滋陰；陽火有餘者，可以抑陽。

迨見嘔吐咯唾衄血者，用此止之。
咳嗽肺痿骨蒸夜熱者，用此清之。
血虛勞火者，用此養之。
目赤腫痛者，用此散之。

火盛水衰者，用此調之。
傷寒陽極狂躁者，用此定之。
陳氏方所云，童便既濟陰陽清和血氣，良有義焉。
<u>集方</u>　（《方脈正宗》：）治一切嘔吐衄血之證。

用懷生地、麥門冬、沙參各三錢，茜草二錢，牡丹皮一錢，水二碗，煎七分，和新鮮童便一盞服。
（《方脈正宗》：）治骨蒸夜熱，咳嗽有痰將成勞者。
用本方加地骨皮、青蒿各二錢。
（《方脈正宗》：）治婦人臨產血暈，悶絕垂死，或呵欠，或嘔逆，或狂躁，或譫語失笑，及一切危證見者。

用炮薑、炮黑豆、當歸身各五錢，真川芎、益母葉各一錢，玄胡索、牛膝各二錢，水二大碗，煎上分，和新鮮童便一盞服。
如血崩不止，本方加黑荊芥、人參各二錢。
（《普濟方》：）治赤眼腫痛。
以溲便時時取之。

（續補雜方高氏方：）治中暍昏倒。
以熱溲便灌下，即蘇。
（《聖濟錄》：）治頭痛至極。
以童便時時飲之。

（《千金方》：）治火燒悶絕，不省人事。
用新鮮溲便，頓灌數碗即蘇。
（《外科發揮》：）治跌撲拆傷疼痛。
用童便和好酒飲之，能推陳致新，其功甚大。

（《通變要法》：）治人咬手指。
瓶中盛熱尿，浸一夜，即愈。
（《聖惠方》：）治絞腸沙痛。
用童便服之即止。

（《聖惠方》：）治三消消渴。
以溲便頻頻飲之。
（成無己：）治傷寒少陰證，下利不止，厥逆無脈，乾嘔而煩，欲飲水者。
用溲便、豬膽汁，鹹苦寒物，於白通湯姜附藥中，其氣相從，可去格拒之患也。

倪朱謨曰：昔海昌劉默齋醫張學師，三陰中寒，厥逆自汗，煩躁脈微，而用附子理中倍加人參，臨服和童便一鍾與服，即得安睡，諸證霍然。
思此則龍潭方公所謂童便能使陰與陽合，血氣和平，可味。
<h3> - 人中白</h3>
（又名溺白垽。

味鹹，氣寒，無毒。
入足厥陰、少陰、太陽經。
李氏曰：人中白系人溺澄下白垽也。
以清水攪澄，以烈日乾者良。

<u>人中白</u>　療心肺虛熱，止傳屍勞熱之藥也（《日華子》）。
葛小溪白：此係人溺積滓結成，鹹寒潤下之物耳。
宋人治肺熱勞嗽，肺癰肺痿，心膈虛熱，羸瘦渴疾，及鼻衄屢發等證。
昔張杲《醫說》，載李士常苦鼻衄，垂危僅存喘息。

張思順用人中白散，即時血止。
又延陵鎮官魯棠，病鼻血如傾，日計盆余，頭空空然。
思順亦用人中白散，治之即止，終身不再作。
此皆鹹寒潤下，散血之驗也。

<u>集方</u>　治諸竅出血。
（不拘吐衄便溺諸血證。）
用人中白，每早服二錢，白湯調下立驗。
治小兒牙疳。

用人中白、枯白礬、川黃連各等分，研細末，用發帚蘸鹽湯攪洗牙穢淨，摻之屢效。
<h3> - 尿瓶鹼</h3>
味鹹，氣寒，無毒。
年久者，每日灌滾湯浸之，灌浸二十一次，候乾燥，打破瓶，用銅刀刮取，功力與人中白同。

<h3> - 秋石</h3>
味鹹，氣溫，無毒。
陳氏曰：秋石，須秋月取童子溺，每缸入石膏細末七錢，桑條攪澄定，傾去清液，如此二次，乃入秋雨水一桶，攪澄，如此數次。
滓穢滌淨，鹹味減除，以重紙鋪灰上，曬乾完全取起。

輕清在上者為秋石，重濁在下者刮去。
古人立名實本此義。
用溺，惟取童男女。
今人不取秋時，亦不取童男女溺，隨便雜收眾人之溺，但以皂莢水澄曬，為陰煉；火熬為陽煉。

矢其本性，何合於名，媒利敗人安能應病，況經火煉，燥涸精血，久服令人成渴疾。
<u>秋石</u>　滋腎水，養丹田，潤心肺，消痰渴之藥也（陳氏《蒙荃》）。
門吉士曰：此係人尿人中白，王公大人惡其不潔，方士遂以設法修製為秋石也。
治病功力與人中白同，亦無大奇驗處。

<h3> - 紅鉛</h3>
味鹹，氣溫，有毒。
門吉士曰：按李氏《綱目發明》云，女人入月，血液腥穢，故君子遠之，為其不潔，能損清貞之氣也。
如煎膏、煉藥、養痘、燒鉛、出兵、演武、持齋、誦經，修心養性命者，咸避忌之。

此屬汙穢，能壞人神氣故也。
今有妖妄邪術，鼓弄愚人，其法取童女初行經血，巧立名色，謂之先天紅鉛。
多方配合，謂之參同氣之金華，悟真篇之首經，愚人信之，吞嚥滓穢以為秘方，往往發出丹疹惡毒，一切難以為名之病，殊可嘆惜。
按蕭了翁《真金丹書》云：一等愚人性好淫，強陽復去採他陰，口含天癸稱仙藥，憑你洳沮往用心。

嗚呼，愚人觀此，可自悟矣。
<h3> - 口津唾</h3>
味甘鹹，無毒。
李氏曰：口津唾，乃人之精氣所化也。

舌下有四竅，兩竅通心氣，兩竅通腎液。
心氣流注舌下為神水，腎液流注舌下為靈液。
聚於華池，泛為津液，復使下咽，所以灌溉臟腑，潤澤肢體，濡養筋脈，賴此也。
故修養家，咽津納氣，謂之返元。

人能終日不唾，則精氣常留，顏色不槁。
若久唾，則損精氣成肺病而壽夭。
故患天時熱疾人，則心腎不交腎水不上，故真氣耗而精液干，故渴也。
《難經》云，腎主五液，入肝為淚，入肺為涕，入脾為涎，入心為汗，自主為唾也。

<u>口津唾</u>　消瘡痍疥癬皶疱腫毒之藥也（瀕湖）。
門吉士曰：須於五更未語時，頻塗擦之，極驗。
（眼科方：）每旦漱口擦齒，以水洗目，及常時以舌舐拇指甲揩目，久久令目光明不昏，又能退翳。
（楊氏方：）又治毒蛇咬傷。

急以小便洗去毒血，隨取口中津唾，頻頻塗之即解。
又治代指腫痛。
以口津唾和硇砂數分，再加小麥面少許，搜和作碗子，盛唾令滿，再著硇末數分，以指浸之，一日即瘥。
<h3> - 人氣</h3>

李氏瀕湖曰：人氣，醫家所謂元氣真火也。
天非此火不能生長萬物，人非此火不能存養生命。
故老人及久病虛弱人，與二七以下童男或童女，同寢藉其熏蒸，最為有益。
此真氣不熱不寒，溫潤培養，元氣衰弱之人宜用此法。

按謝承《續漢書》云：太醫史循宿禁中，陡寒疝病發求火不得，令眾人以口更噓其背，至旦遂愈。
又《抱朴子》云：人在氣中，氣在人中，天地萬物無不須氣以生，善行氣者，內以養身，外以卻邪。
然行之有法，從子至巳，為生氣之時；從午至亥，為死氣之時。
常以生氣時，鼻中引氣，入多出少，閉而數之，從九九、八八、七七、六六、五五而止，乃微吐之。

勿令耳聞，習之既熟，增至千數，此為胎息。
或春食東方青氣，夏食南方赤氣，秋食西方白氣，冬食北方黑氣，四季月食中央黃氣，亦大有效。
故善行氣者，可以耐飢渴，可以延年命，可以行水上，可以居水中，可以治百病，可以驅瘟疫。
以氣噓水，可使逆流；以氣噓火，可使撲滅。

噓沸湯，則手可探物。
噓金瘡，則血即自止。
噓兵刃，則刺不能入。
噓箭矢，則矢反逆回。

噓犬，則不吠。
噓虎狼則退伏。
噓蛇蜂，則不能傷我。
昔張三丰善得行氣之法，遇有大疫，可與同床不相傳染。

遇有精魅，或聞聲，或現形，或擲石放火以氣禁之，皆自絕滅。
若人在百里之外有難，以我手噓氣，男左女右，亦即可安。
夫氣出於無形，用之其效至此，而況絕谷延年乎。
按此即吾內養浩然之靈氣也。

符篆家，取祖氣即此。
但彼徒系氣餒庸人，依法行此，安能得其驗哉。
按養真方，治下元虛冷。
日令童男女，以時隔衣噓氣臍中，甚良。

如身體骨節痹痛，令人更互呵痛處，久久經絡通透。
又治鼻衄不止，令病人仰臥，於眉中間，噓氣數十口即上。
<h3> - 初生臍帶</h3>
味甘鹹，氣溫，無毒。

李氏曰：胎在母腹，臍連於胞，臍帶既分，一點真元，屬之命門丹田，臍於自落，如瓜脫蒂。
故臍者，人之命蒂也，其當心腎之中，前直神闕，後直命門，故謂之臍。
<u>初生臍帶</u>　補腎命，解胎毒，化痘毒之藥也。
周士和曰：臍者，命蒂也。

當心腎之中，為真元歸縮之處。
胎在母腹，臍連於胞，喘息吸呼滋養之妙，由此而通。
胎出母腹，臍帶剪斷，則一點真元之氣，從此而歸入命門丹田。
故臍為命蒂，而臍帶亦真氣之所結也。

韓氏保嬰方，以此治痘瘡灰白，寒陷不起發者，用臍帶炙燥為末，乳汁調服。
能使痘毒外發，漿水充足。
虛寒之甚，藉此真陽之氣以培不足也。
如前古以此治三陰久瘧，取臍帶九枚燒存性，於白朮二兩，人參五錢，焙乾俱為末，入童便煮附子一兩，搗膏和丸梧子大，每早服三錢，酒送下。

亦取其補益真元，消靡陰瘴耳。
<h3> - 人血</h3>
味鹹，有毒。
李瀕湖曰：血，猶水也。

水穀入於中焦，泌別薰蒸化其精微，上注於肺，流溢於中，布散於外，中焦受汁變化而赤。
行於隧道，以奉生身，是謂之血，命曰營氣。
血之與氣異名同類。
清者為營，濁者為衛。

營行於陰，衛行於陽。
氣主煦之，血主濡之。
血體屬水，以火為用，火活則紅，火死則黑。
故曰氣者血之帥，氣升則升，氣降則降，氣熱則行，氣寒則凝。

邪犯陽經則上逆，邪犯陰經則下流。
蓋人身之血，生長於脾，統攝於心，藏受於肝，宣布於肺，而施化由於腎也。
修養家，煉之化為白汁，陰盡陽純也。
萇弘死一腔熱血化為碧雲，積精靈之所致也。

凡人血入土，年久化為磷燈，陰魄之所化也。
<u>集方</u>　（吳球《諸證釋疑》：）治吐血不止。
隨用吐出血塊炒黑為末，每服三分，以麥門冬湯調服。
蓋血不歸元，則積而上逆，以血導血歸元則止矣。

治衄血不止，亦同法。
（《聖惠方》：）治產後血暈。
隨取本婦血一塊炒焦，醋湯調服。
<h3> - 人骨</h3>

許氏曰：腎主骨，骨者，肉之核也。
《靈樞經》有骨度篇，論骨之大小長短廣狹甚詳。
<u>人骨</u>　接骨折，療撲打跌傷之藥也。
計日聞曰：按《醫林集要》云，治杖打傷損。

用火燒過人骨五錢為末，乳香三錢瓦上焙出汗，共研勻，酒調服三錢。
受杖者服此，不痛不腫。
如撲打跌傷之人，服此，先以杉木片以軟絹札定傷處，立效。
簡遺雜方六首：

治墜損跌撲疼痛，能散血止痛。
重陽日收老茄子百枚，去蒂，四破切之，用消石十二兩搗細，以不津器先鋪茄子一重，乃下消石一重，如此間鋪令盡，以綿紙十層密封，安置淨處，正月後取出，去紙三層，日中曝之，逐日如此至二三月，茄已爛，開瓶傾出，濾去渣取汁，別入新瓷器中，以薄綿紙三層蓋口，又曝至成膏，乃可用。
每以酒調一匙，空腹飲之，日再服數次後，惡血散則痛止而愈矣。
若膏久乾硬，即以飯湯化軟用之。

（《直指方》：）治走馬牙疳出血作臭。
用銅綠五分，麝香二分，研極細，用屋角大蜘蛛一枚，再同研，用少許搽之。
（《永類方》：）治吹奶疼痛。
用小麥面水和作皮，取屋角上大蜘蛛一枚燒存性為末，酒服即止。

（《陳氏家傳介繁方》：）治臌脹方。
用石菖蒲一斤為末，每服二錢，白湯下。
（《醫林集要》：）治頦下結核。
用好酒半盞，浸大蜘蛛一個，浸半日研爛，澄去渣，取清酒服，服十數個即效。

凡一切腫毒初起，服之即消。
治痘瘡倒黶色黑，唇口冰冷，諸藥不效。
用酒漿一鍾，取狗蠅七枚，擂細調酒漿服。
治娠婦惡阻不進食。

用大麥米煮粥食，即進食也。
（汪元通家抄：）治小兒急慢驚風。
用茨姑根搗汁一盞，加白蜜半盞，調勻，以茶匙挑入口內，立刻行痰，驚病立定。
<h2><span class="orange">卷之二十</span></h2>
<h2><span class="brown">摘《靈》、《素》兩經要句以為用藥綱領</span></h2>
<h3> - 氣味陰陽　會稽張景岳介賓甫注</h3>
《素問·六節藏象論》：岐伯曰：天食人以五氣，地食人以五味（天以五氣食人者，臊氣入肝，焦氣入心，香氣入脾，腥氣入肺，腐氣入腎也。
地以五味食人者，酸味入肝，苦味入心，甘味入脾，辛味入肺，鹹味入腎也。）

五氣入鼻，藏於心肺，上使五色修明，音聲能彰（五氣入鼻，由喉而藏於心肺，以達五藏。
心氣充，則五色修明。
肺氣充，則聲音彰著。
蓋心主血，故華於而；肺主氣，故發於聲。）

五味入口，藏於腸胃，味有所藏，以養五氣，氣和而生，津液相成，神乃自生（五味入口，由咽而藏於腸胃，胃藏五味，以養五臟之氣，而化生津液以成精；精氣充而神自生，人生之道，止於是耳。
而其所以成之者，則在於天之氣、地之味；氣味之切於用者，則在乎藥食之間而已。）
《靈樞·五味篇》：伯高曰：胃者，五臟六腑之海也（胃者，水穀氣血之所聚也。）
水穀皆入於胃，五臟六腑皆稟氣於胃（氣味之正者，莫如水穀，水穀入胃以養五臟，故臟腑者皆稟氣於胃，而冒為五臟六腑之本。）

五味各走其所喜：穀味酸，先走肝；穀味苦，先走心；穀味甘，先走脾；穀味辛，先走肺；穀味咸，先走腎（五臟嗜欲不同，各有所喜。
故五味之走，亦各有先。
然既有所先，必有所後，而生克佐使，五臟皆有相涉矣。）
穀氣津液已行，營衛大通，乃化糟粕，以次傳下（人受氣於谷，故穀氣入於營衛，其糟粕之質，降為便溺，以次下傳，而出於大腸膀胱之竅。）

又曰：谷如入於胃，其精微者，先出於胃之兩焦，以溉五臟，別出兩行營衛之道（谷之精氣，先出於胃，即中焦也，而後至上下兩焦以溉五臟之至也。
溉，灌注也；兩行，言清者入營，營行脈中；濁者入衛，衛行脈外。
故營主血而濡於內，衛主氣而布於外，以分營衛之道。）
其大氣之傳而不行者，積於胸中，命曰氣海，出於肺，循喉咽，故呼則出、吸則入（大氣，宗氣也。

摶，聚也。
循，由也。
氣海，即上氣海，一名膻中，居於膈上。
蓋人有三氣，營氣出於中焦，衛氣出於下焦，宗氣積於上焦。

出於肺，由喉嚨而為呼吸出入，故曰氣海。）
天地之精氣，其大數常出三人一。
故谷不入，半日則氣衰，一日則氣少矣（人之呼吸，通天地之精氣以為吾身之真氣。
故真氣者，所受於天，與穀氣並而充身也。

然天地之氣，從吸而入；穀食之氣，從呼而出。
總計出入大數，則出者三分，入止一分。
惟其出多入少，故半日不食，則谷化之氣衰；一日不食，則谷化之氣少矣。
知氣為吾身之寶，而得養氣之玄者，可以語道矣。）

《靈樞·五味論》：黃帝間曰：五味入於口也，各有所走，各有所病。
酸走筋，多食之令人癃；咸走血，多食之令人渴；辛走氣，多食之令人洞心；苦走骨，多食之令人變嘔；甘走肉，多食之令人挽心。
願聞其故。
少俞答曰：酸入於胃，其氣澀以收。

上之兩焦，弗能出入也（謂上中二焦澀結不舒也。）
不出，即留於胃中，胃中和溫，則下注膀胱，膀胱之胞薄以懦，得酸則縮，綣約而不通，水道不行，故癃綣，不分也；約，束也；癃，小水不利也。
味過於酸，則上之兩焦弗能出入。
若留於胃中，則為吞酸等疾。

若胃中溫和不留，則下注膀胱。
膀胱得酸則縮，故為癃也。
愚按：《陰陽別論》有云女子胞者，《氣厥論》有云胞移熱於膀胱者，《五音五味篇》有云衝脈任脈皆起於胞中者，凡此胞字乃以子官為言也。
此節云膀胱之胞者，其音拋，以溲脬為言也。

故在本篇特加膀胱二字，以明此非子宮，正欲辯其疑似耳。
奈何後人不解其意，遂認膀胱與胞為二物。
夫胖即膀胱，膀胱即脬也，焉得復有一物耶。
知者當詳察之。）

陰者，積筋之所終也，故酸入而走筋矣（陰者，陰器也；積筋者，宗筋之所聚也。
肝主筋，其味酸，故內為膀胱之癃，而外走肝經之筋也。
又《宣明五氣篇》曰：酸走筋，筋病無多食酸。）
黃帝曰：咸走血，多食之令人渴，何也？少俞曰：鹹入於胃，其氣上走中焦，注於脈則血氣走之。

血與咸相得則凝，凝則胃中汁注之，注之則胃中竭，竭則咽路焦，故舌本干而善渴。
血脈者，中焦之道也，故鹹入而走血矣（血為水，化咸亦屬水。
咸與血相得，故走注血脈。
若味過於咸，則血凝而結，水液注之，則津竭而謁。

然血脈必化於中焦，故鹹入中焦而走血。
又《宣明五氣篇》曰咸走血，血病無多食成。）
黃帝曰：辛走氣，多食之令人洞心，何也？少俞曰：辛入於胃，其氣走於上焦。
上焦者，受氣而營諸陽者也。

姜韭之氣薰之，營衛之氣不時受之，久留心下，故洞心。
辛與氣俱行，故辛入而與汗俱出（洞心，透心若空也。
營諸陽，營養陽分也。
辛味屬陽，故走上焦之氣分。

過於辛，則開竅而散，故為洞心，為汗出。
又《宣明五氣篇》曰辛走氣，氣病無多食辛。）
黃帝曰：苦走骨，多食之令人變嘔，何也？少俞曰：苦入於胃，五穀之氣皆不能勝苦。
苦入下脘，三焦之道皆閉而不通，故變嘔。

齒者骨之所終也，故苦入而走骨，敵入而復出，知其走骨也（苦味性堅而沉，故走骨。
味過於苦，則抑遏胃中陽氣，不能運化，故五穀之氣不能勝之；三焦之道閉而不通，所以入而復出，其變為嘔。
又如齒為骨之所終，苦通於骨，內不能受其氣，復從口齒而出，正因其走骨也。
又《宣明五氣篇》曰苦走骨，骨病無多食苦。）

黃帝曰：甘走肉，多食之令人悗心，何也？少俞曰：甘入於胃，其氣弱小，不能上至於上焦，而與谷留於胃中者，令人柔潤者也。
胃柔則緩，緩則蟲動，蟲動則令人悗心。
其氣外通於肉，故甘走肉（甘性柔緩，故其氣弱小，不能至於上焦，味過於甘，則與穀氣留於胃中，令人柔潤而緩，久則甘從濕化致生諸蟲，蟲動於胃，甘緩於中，心當悗矣。
悗，悶也。

甘入脾，脾主肉，故甘走肉。
《宣明五氣篇》曰：甘走肉，肉病無多食甘。）
「陰陽應象大論」：黃帝曰：清陽為天，濁陰為地。
地氣上為云，天氣下為雨。

雨出地氣，云出天氣（此下言陰陽精氣之升降，以見天人一理也。
天地者，陰陽之形體也；雲雨者，天地之精氣也。
陰在下者為精，精者水也。
精升則化為氣，云因雨而出也。

陽在上者為氣，氣者云也。
氣降則化為精，雨由云而生也。
自下而上者地交於天也，故地氣上為云，又曰云出天氣；自上而下者，天交於地也，故天氣下為雨，又曰雨出地氣。
《六微旨大論》曰：升已而降，降者謂天；降已而升，升者謂地。

天氣下降，氣流於地；地氣上升，氣騰於天。
可見天地之升降者，謂之雲雨，人身之升降者，謂之精氣。
天人一理，此其為最也。
氣水同類，詳見後章。）

故清陽出上竅，濁陰出下竅（本乎天者親上，本乎地者親下也。
上竅七，謂耳目口鼻；下竅二，謂前後二陰。）
清陽發腠理，濁陰走五臟（腠理，肌表也。
陽發散於皮膚，故清陽歸之。

陰受氣於五臟，故濁陰走之。）
清陽實四支，濁陰歸六腑（四支為諸陽之本，故清陽實之。
六腑傳化水穀，故濁陰歸之。）
水為陰，火為陽（水潤下而寒，故為陰；火炎上而熱，故為陽。

凡天地萬物之氣，無往而非水火之運用。
故天以日月為水火，易以坎離為水火，醫以心腎為水火，丹以精炁為水火。
夫腎者水也，水中生氣，即真火也。
心者火也，火中生液，即真水也。

水火互藏，乃至道之所在。
醫家首宜省察。）
陽為氣，陰為味（氣無形而升，故為陽。
味有質而降，故為陰。

此以藥石氣味言也。）
味歸形，形歸氣（歸，依投也。
五味生精血以成形，故味歸於形。
形之存亡，由氣之聚散，故形歸於氣。）

氣歸精（氣者，真氣也。
所受於天，與穀氣並而充身者也。
人身精血，由氣而化，故氣歸於精。）
精歸化（精者，坎水也。

天一生水，為五行之最先，故物之初生，其形皆水，由精以化氣，由氣以化神，是水為萬化之原。
故精歸於化。）
精食氣，形食味（食，如子食母乳之義。
氣歸精，故精食氣；味歸形，故形食味。）

化生精（萬物化生，必從精始，故化生精。
前言精歸化者，言未化之前，由精為化也。
此言化生精者，言既化之後，由化生精也。）
氣生形（氣聚則形生，氣散則形死也）。

味傷形，氣傷精（味既歸形，而味有不節，必反傷形，氣既歸精，而氣有失調必反傷精。）
精化為氣（精化為氣，謂元氣由精而化也。
然上文既雲氣歸精，是氣生精也。
而此又曰精化氣，是精生氣也。

二者似乎相反，而不知此言精氣互根之妙，以應上文天地雲雨之義也。
夫陽化氣，即云之類；陰成形，即雨之類。
雨乃不生於地，而降於天之云，氣歸精也。
云乃不出於天，而升於地之氣，精化為氣也。

人身精氣，全是如此。
故氣聚則精盈，精盈則氣盛，精氣充而形自強矣。
帝所以先舉雲雨為言者，正欲示人以精氣升降之如此耳，）氣傷於味（上文曰味傷形，則未有形傷而氣不傷者，如雲味過於酸，肝氣以津，脾氣乃絕之類，是皆味傷氣也。）
陰味出下竅，陽氣出上竅（味為陰故降，氣為陽故升）。

味厚者為陰，薄為陰之陽，氣厚者為陽，薄為陽之陰（此言氣味之陰陽。
而陰陽之中，復各有陰陽也，味為陰矣，而厚者為純陰，薄者為陰中之陽。
氣為陽矣，而厚者為純陽，薄者為陽中之陰）。
味厚則泄，薄則通；氣薄則發泄，厚則發熱（陰味下行，故味厚者能泄於下，薄者能通利。

陽氣上行，故氣薄者能泄於表，厚者能發熱也。）
壯火之氣衰，少火之氣壯，壯火食氣，少火生氣（火，天地之陽氣也。
天非此火不能生物，人非此火不能有生。
故萬物之生，皆出陽氣，但陽和之火則生物，亢烈之火反害物。

故火太過則氣反衰，火和平則氣乃壯。
壯火食氣，猶言火食此氣也。
少火生氣，猶言氣食此火也。
此雖承氣味而言，然造化之道，少則壯，壯則衰。

自是如此，不特專言氣味者。）
「至真要大論」：岐伯曰：辛甘發散為陽，酸苦湧泄為陰。
鹹味湧泄為陰，淡味滲泄為陽。
六者或收、或散，或緩或急，或燥或潤，或軟或堅，以所利而行之，調其氣，使其平也（湧，吐也。

泄，泄也。
滲泄，利小便及通竅也。
辛、甘、酸、苦、咸、淡，六者之性；辛主散、主潤，甘主緩，酸主收、主急，苦主燥、主堅，成主軟，淡主滲泄。
「藏氣法時論」曰：辛散，酸收，甘緩，苦堅，咸軟。

故五味之用，升而輕者為陽，降而重者為陰。
各因其利而行之，則氣可調而平矣。）
寇宗奭曰：生物者氣也，成之者味也。
以奇生則成而偶，以偶生則成而奇。

寒氣堅，其味可用以軟；熱氣軟，其味可用以堅；風氣散，其味可用以收；燥氣收，其味可用以散。
土者沖氣之所生，沖氣則無所不和，故其味可用以緩。
氣堅則壯，故苦可以養氣；脈軟則和，故咸可以養脈；骨收則強，故酸可以養骨；筋散則不攣，故辛可以養筋；肉緩則不壅，故甘可以養肉。
李東垣曰：一陰一陽之謂道，偏陰偏陽之謂疾。

陽劑剛勝，積若燎原，為消、狂、癰疽之屬，則天癸竭而榮涸。
陰劑柔勝，積若凝冰，為洞泄寒中之病，則真火微而衛散。
故大寒大熱之藥，當從權用之，氣平而止。
<h3> - 升降浮沉</h3>

李東垣曰：藥有升降浮沉、化生長收藏成，以配四時。
春升、夏浮、秋收、冬藏，土居中化。
是以昧薄者升而生，氣薄者降而收，氣厚者浮而長，味厚者沉而藏，氣味平者化而成。
但言補之以辛甘溫熱，及氣之厚、味之薄者，即助春夏之升浮，便是瀉秋冬收藏之藥也。

但言補之以酸苦鹹寒，及氣之薄、味之厚者，即助秋冬之降沉，便是瀉春夏生長之藥也。
淡味之藥，滲即為升，泄則為降，佐使諸藥者也。
王海藏曰：溫熱天之陽，寒涼天之陰，陽則升，陰則降。
辛甘淡，地之陽；酸苦鹹，地之陰。

陽則浮，陰則沉。
或溫多而成熱，或涼多而成寒，或寒熱備半而成溫。
或熱多寒少，寒不為之寒；或寒多熱少，熱不為之熱。
或寒熱各半，晝服則從熱之屬而升，夜服則從寒之屬而降。

或晴則從熱，陰則從寒。
不可一途而取也。
王海藏曰：升而使之降，須知抑也。
沉而使之浮，須知載也。

辛散也，而行之也橫；甘發也，而行之也上；苦泄也，而行之也下；酸收也，其性縮；咸軟也，其性舒。
鼓掌成聲，沃火成沸，二物相合，象在其間矣。
李瀕湖曰：酸鹹無升，甘辛無降；寒無浮，熱無沉。
其性然也。

而升者引之以咸，則沉而直達下焦；沉者引之以酒，則浮而上至巔頂。
一物之中，有根升、稍降，生升、熟降，是升降在物，亦在人也。
<h3> - 五運六淫用藥主治　會稽張景岳介賓甫注</h3>
《素問·至真要大論》岐伯曰：厥陰司天，其化以風（厥陰屬木，其化以風。

凡和氣升陽，發生萬物，皆風之化）。
少陰司天，其化以熱（少陰屬君火，其化以熱。
凡炎蒸鬱燠，庶類蕃茂，皆火之化。）
太陰司天，其化以濕（太陰屬土，其化以濕。

凡雲雨滋澤，津液充實，皆土之化）。
少陽司天，其化以火（少陽屬相火，凡炎暑赫烈，陽氣盛極，皆相火之化。）
陽明司天，其化以燥（陽明屬金，其化以燥。
凡清明干肅，萬物堅剛，皆金之化。）

太陽司天，其化以寒（太陽屬木，其化以寒。
凡陰凝傈冽，萬物閉藏，皆水之化。）
又曰厥陰司天，為風化（木氣在天為風化，而飄怒搖動，雲物飛揚，如巳亥歲，厥陰司天是也。）
在泉為酸化（木氣在地則味為酸化，如寅申歲，厥陰在泉是也。）

少陰司天，為熱化（君火在天為熱化，而為陽光明耀，溫養萬物，如子午歲，少陰司天是也。）
在泉為苦化（火氣在地，則味為苦化，如卯酉歲，少陰在泉是也。）
太陰司天，為濕化（土氣在天為濕化，而為埃郁矇昧，雲雨潤濕，如丑未歲，太陰司天是也，）在泉為甘化（土氣在地，則味為甘化，如辰戌歲，太陰在泉是也。）
少陽司天，為火化（相火在天，為火化而為炎光赫烈，燔灼焦然，如寅申歲，少陽司天是也。）

在泉為苦化（火氣在地，則味為苦化，如巳亥歲，少陽在泉是也。）
陽明司天，為燥化（金氣在天，為燥化，而為請涼勁肅，霧露蕭瑟，如卯酉歲，陽明司天是也。）
在泉為辛化（金氣在地，則味為辛化，如子午歲，陽明在泉是也。）
太陽司天，為寒化（水氣在天為寒化，而為嚴冷凜冽，陰慘堅凝如辰戌歲，太陽司天是也。）

在泉為咸化（水氣在地，則味為咸化，如丑未歲，太陽在泉是也。）
厥陰司天，風淫所勝，則太虛埃昏，雲物以擾，寒生春氣，流水不冰，蟄蟲不出（巳亥歲也，風淫於上，故太虛埃昏，雲物擾亂，風木主溫，故寒生春氣，而流水不冰。
然風勝則金令承之，清肅氣行，故蟄蟲不出也。）
民病胃脘當心而痛，上支兩脅，鬲咽不通，飲食不下，舌本強，食則嘔，冷泄，腹脹，溏泄，瘕，水閉，病本於脾（胃脘當心而痛等證，病皆在脾，此以木邪乘土，故諸病皆本於脾也。）

衝陽絕，死不治（衝陽，足陽明胃脈也，在足跗上，動脈應手。
土不勝水，則脾胃氣竭而衝陽絕，故死不治。）
風淫所勝，平以辛涼，佐以甘苦，以甘緩之，以酸瀉之（風淫於上平以辛涼，佐以苦甘，以甘緩之，俱與下文在泉治同。
以酸瀉之者，木之正味，其瀉以酸也。）

少陰司天，熱淫所勝，怫熱至，火行其政，大雨且至（子午歲也。
熱淫於上，故火行其政，君火之下，陰精承之，故大雨且至，）民病胸中煩熱，嗌乾，右胠滿，皮膚痛，寒熱咳喘，唾血，血泄，鼽衄，嚏，嘔，溺色變，甚則瘡瘍腑腫，肩背臂臑及缺盆中痛，心痛，肺䐜，腹大滿，膨膨而喘咳，病本於肺（胸中煩熱、嗌乾等證，皆君火上炎，肺金受傷也。
金氣主右，故右胠滿，皮膚痛，以致腹火滿膨膨而喘咳，為手太陰肺病，金被火傷，故諸病皆本於肺也。）
尺澤絕，死不治（尺澤手太陰肺脈也，在肘內廉大文中，動脈應手。

金不勝火，則肺氣竭而尺澤絕，故死不治。）
熱淫所勝，平以鹹寒，佐以苦甘，以酸收之（此與下文在泉同治。）
太陰司天，濕淫所勝，則沈陰旦布，雨變枯槁（丑未歲也。
濕淫於上，故沈陰旦布。

沈，深也。
沈陰雨變，則浸漬為傷，故物多枯槁，）民病胕腫，骨痛陰痹，按之不得，腰脊頭項痛，時眩，大便難，陰氣不用，飢不欲食，咳唾則有血，心如懸，病本於腎（胕腫骨痛，至心如懸，皆足少陰腎經病也。
水為土克，故諸病皆本於腎也。）
太谿絕，死不治（太谿，足少陰腎脈也。

在足內踝，後跟骨上，動脈應手。
水不勝土，則腎氣竭而太谿絕，故死不治。）
濕淫所勝，平以苦熱，佐以酸辛，以苦燥之，以淡泄之（與下文在泉治同，惟佐以酸辛，與彼酸淡少異，蓋辛勝酸，所以防酸之過也，故當用以為佐。）
濕上甚而熱，治以苦溫，佐以甘辛，以汗為故而止（濕上甚而熱者濕鬱於上而成熱也。

治以苦溫，欲其燥也。
佐以甘辛，欲其散也。
以燥以散，則濕熱之在上者以汗之故而止矣。）
少陰司天，火淫所勝，則金氣流行，金政不平（寅申歲也。

相火淫勝於上，則金受其制，故溫氣流行，金政不平，）民病頭痛，發熱惡寒而瘧，熱上皮膚痛，色變黃赤，傳而為水，身面胕腫，腹滿，仰息，泄注赤白，瘡瘍，咳唾血，煩心，胸中熱甚，則孰衄。
病本於肺（相火用事，金氣受邪，客熱內燔，水不能制，故為此諸病，皆本於肺也。）
天府絕，死不治（天府，手太陰肺脈也，在臂臑內廉，腋下三寸，動脈應手。
金不勝火，則肺氣竭而天府絕，故死不治。）

火淫所勝，平以鹹冷，佐以甘苦，以酸收之，以苦發之，以酸復之（此與在泉熱淫治同。
蓋水能勝火，故平以鹹冷；苦能瀉火之實，甘能緩火之急，故佐以苦甘。
火盛而散越者，以酸收之，火鬱而伏留者，以苦發之。
然以發去火，未免傷氣，故又當以酸復之，而火熱二氣同治也。）

陽明司天，燥淫所勝，則木乃晚榮，草乃晚生，筋骨內變，大涼革候，名木斂，生菀於下，草焦上首，蟄蟲來見卯酉歲也。
燥金淫勝於上則木受其克，故草木生榮俱晚。
其在於人，則肝血受傷，不能榮養筋骨，故生內變，且金氣大涼，能革發生之候，故草木之應如此。
然陽明金氣在上，則少陰火氣在下，故蟄蟲來見也。）

民病左胠脅痛，寒清於中，感而瘧，咳，腹中鳴，注泄鶩溏，心脅暴痛，不可反側，嗌乾，面塵，腰痛，丈夫癲疝，婦人少腹痛，目眛，眥瘍，瘡，痤癰，病本於肝（左膚脅痛等證，皆肝經病。
肝木主左也。
心脅痛不能轉側，為足少陽膽病。
腰痛不可俯仰，丈夫㿗疝，嗌乾，面塵飧泄，為足厥陰肝病。

此以肝與膽為表裡，木被金傷，故諸病皆本子肝也。
寒清於中，感而瘧，咳，腹中鳴，注泄鶩溏，又屬肝與脾之為病也。）
太衝絕，死不治（太衝足厥陰肝脈也。
在足大指本節後二寸，動脈應手。

木不勝金，則肝氣竭而太衝絕，故死不治。）
燥淫所勝，平以苦溫，佐以酸辛以苦下之（此與燥淫於內治同，但彼云佐以甘辛，此云酸辛為異也。）
太陽司天，寒淫所勝，則寒氣反至，水且冰，運火炎烈，雨暴乃雹（辰戌歲也，寒淫於上，故寒反至。
若秉火運，而火氣炎烈，則水火相激，故雨暴乃雹，）民病血變於中，發為癰瘍，厥心痛，嘔血，血泄，鼽衄，善悲，時眩僕，胸腹滿，手熱，肘攣腋腫，心澹澹大動，胸脅胃脘不安，面赤目黃，善噫，嗌乾，甚則色炲，渴而欲飲，病本於心（寒水勝，則邪乘心，故為血變於中，發為癰瘍等證。

按《經脈篇》，以手心熱，臂肘攣急，腋腫，胸脅支滿，心中澹澹大動，面赤目黃，為手厥陰心包絡病。
蓋火受寒傷，故諸病皆本於心也。）
神門絕，死不治（神門，手少陰心脈也，在手掌後銳骨之端，動脈應手。
火不勝水，則心氣竭而神門脈絕，故死不治。）

寒淫所勝，平以辛熱，佐以苦甘、以咸瀉之（辛熱足以散寒，苦甘可以勝水。
以咸瀉之，水之正味，其瀉以咸也。）
厥陰在泉，風淫所勝，則地氣不明，平野昧，草乃蚤秀（厥陰在泉，寅申歲也。
風淫於地，則木勝土，風勝濕，塵埃飛揚，故地氣不明，平野昏昧，木氣有餘，故草乃蚤秀。）

民病洒洒振寒，善呻，數欠，心痛支滿，兩脅裡急，飲食不下，鬲咽不通，食則嘔，腹脹，善噫，得後與氣，則快然如衰，身體皆重（按《經脈篇》自洒洒振寒，至數欠，為陽明胃病。
自食則嘔，至身體皆重，為太陰脾病。
且厥陰肝脈，貫膈布脅肋，故又為心痛、支滿等證，皆木邪淫勝，脾胃受傷之為病。）
風淫於內，治以辛涼，佐以苦甘，以甘緩之，以辛散之（風為木氣，金能勝之，故治以辛涼。

過於辛恐反傷其氣，故佐以苦甘。
苦勝辛，甘益氣也。
木性急，故以甘緩之。
風邪勝，故以辛散之。

《藏氣法時論》曰：肝苦急，急食甘以緩之。
肝欲散，急食辛以散之。
此之謂也。）
少陰在泉，熱淫所勝，則焰浮川澤，陰處反明，蟄蟲不藏（少陰在泉，卯酉歲也。

君火淫勝於下，故焰浮川澤，陰處反明，蟄蟲不藏。）
民病腹中常鳴，氣上衝胸，喘不能久立，寒熱，皮膚痛，目瞑，齒痛，䪼腫，惡寒發熱如瘧，少腹中痛，腹大腹中常鳴者，火氣奔動也。
氣上衝胸者，火性炎上也。
喘不能久立，寒熱，皮膚痛者，火邪乘肺也。

目瞑者，熱甚陰虛畏陽光也。
齒動，頗腫，熱乘陽明經也。
惡寒發熱如瘧金水受傷，陰陽爭勝也。
熱在下焦，故少腹中痛。

熱在中焦，故腹大。）
熱淫於內，治以鹹寒，佐以甘苦，以酸收之，以苦發之（熱為火氣，水能勝之，故治宜鹹寒，佐以甘苦。
甘勝咸，所以防咸之過也。
苦能泄，所以去熱之實也。

熱盛於經而不斂者，以酸收之。
熱鬱於內，而不解者，以苦發之。）
太陰在泉，草乃蚤榮。
濕淫所勝，則埃昏岩谷，黃反見黑，至陰之交（太陽在泉，辰戌歲也。

土為草木之所資生，故草乃蚤榮。
岩谷者，土厚之處，埃昏岩谷。
黃，土色。
黑，水色。

土勝濕淫，故黃反見黑。
《五常政大論》曰：太陰司天，濕氣下臨，腎氣上從，黑起水變，即土臨水應之義。
至陰之交，當三氣四氣之間，土之令也。）
民病積飲，心痛，耳聾渾渾焞焞，嗌腫喉痹，陰病血見，少腹痛腫，不得小便，病沖頭痛，目似脫，項似拔，腰似折，牌不可以曲，胭如結，腨如別（飲積心痛，寒濕乘心也。

自耳聾至喉痹，按《經脈篇》為三焦經病。
自陰病至不得小便，以邪濕下流，為陰虛腎病。
自沖頭痛至腨如別，按《經脈篇》為膀胱經病。
此以土邪淫勝，剋水，而腎合三焦、膀胱俱為水藏，故病及焉。）

濕淫於內，治以苦熱，佐以酸淡，以苦燥之，以淡泄之（濕為土氣，燥能除之。
故治以苦熱。
酸從木化，制土者也，故佐以酸淡。
以苦燥之者，苦從火化也。

以淡泄之者，淡能利竅也。
《臟氣法時論》曰：脾苦濕，急食苦以燥之，即此之謂也。）
少陽在泉，火淫所勝，則焰明郊野，寒熱更至（少陽在泉，巳亥歲也。
相火淫勝於下，故焰明郊野。

熱極生寒，故寒熱更至。）
民病注泄赤白，少腹痛，溺赤，甚則血便，少陰同候（熱傷血分，則注赤；熱傷氣分，則注白。
熱在下焦，故少腹痛、溺赤、血便。
其餘諸病，皆與前少陰在泉同候。）

火淫於內，治以鹹冷，佐以苦辛，以酸收之，以苦發之（相火，畏火也。
故治宜鹹冷。
苦能泄火，辛能散火，故用以為佐。
以酸收之，以苦發之，義與上文熱淫同治。）

陽明在泉，燥淫所勝，則霜霧清瞑（陽明在泉，子午歲也。
金氣淫勝於下，故霜暗如霧，清冷晦瞑也。）
民病喜嘔，嘔有苦，善太息，心脅痛，不能反側，甚則嗌乾，面塵，身無膏澤，足外反熱（按《經脈篇》以口苦，善太息，心脅痛，不能轉側，甚則面微有塵，體無膏澤，足外反熱為足少陽膽經病。
嗌乾面塵，為厥陰肝經病。

此以金邪淫勝，故肝膽受傷，而為病如此。）
燥淫於內，治以苦溫，佐以甘辛，以苦下之（燥為金氣，火能勝之。
治以苦溫，苦從火化也；佐以甘辛，木受金傷，以甘緩之，金之正味，以辛瀉之也；燥結不通，則邪實於內，故當以苦下之。
按下文燥淫所勝，佐以酸辛，與此甘辛稍異。）

太陽在泉，寒淫所勝，則凝肅慘慄（太陽在泉，丑未歲也。
水氣淫勝於下，故凝肅慘慄。）
民病少腹控睪引腰脊，上衝心痛，血見，嗌痛，頷腫（寒淫於下，自傷其類，則膀胱與腎受之，膀胱居腹，故少腹痛。
腎上陰丸，故控睪。

太陽之脈挾脊抵腰中，故引腰脊。
腎脈絡心，故上衝心痛。
心主血屬而寒逼之，故血見。
按《經脈篇》以嗌痛頷腫，為小腸經病，亦水邪侮火而然也。）

寒淫於內，治以甘熱，佐以苦辛，以咸瀉之，以辛潤之，以苦堅之（寒為水氣，土能勝水，熱能勝寒，故治以甘熱。
甘從土化，熱從火化也。
佐以苦辛等義，如《藏氣法時論》曰：腎苦燥急食辛以潤之；腎欲堅，急食苦以堅之。
用苦補之，咸瀉之也。）

按司天主上半年，天氣司之，故謂之所勝，上淫於下也。
在泉主下半年，地氣司之，故謂之於內，外淫於內也。
當其時而反得勝已之氣者，謂之反勝。
六氣之勝，何以徵之？燥勝則地干，暑勝則地熱，風勝則地動，濕勝則地泥，寒勝則地裂，火勝則地涸是也。

<h3> - 四時用藥</h3>
李瀕湖曰：按《五常政大論》曰必先歲氣，毋伐天和；河間曰升降浮沉則順之，寒熱溫涼則逆之。
故春月宜加辛溫之藥，薄荷、荊芥之類，以順春升之氣；夏月宜加辛熱之藥，香薷、生薑之類，以順夏浮之氣；長夏宜加甘苦辛溫之藥，人參、白朮、蒼朮、黃柏之類，以順化成之氣；秋月宜加酸溫之藥，芍藥、烏梅之類，以順秋降之氣；冬月宜加苦寒之藥，黃芩、知母之類，以順冬沉之氣。
所謂順時氣而養天和也。

又云春省酸增甘以養脾氣，夏省苦增辛以養肺氣，長夏省甘增咸以養腎氣，秋省辛增酸以養肝氣，冬省咸增苦以養心氣。
此則既不伐天和，又防其太過，所以體天地之大德也。
昧者捨本從標，春用辛涼以伐木，夏用鹹寒以抑火，秋用苦溫以泄金，冬用辛熱以涸水，謂之時藥，殊背《素問》逆順之理。
以夏月伏陰，冬月伏陽，推之可知矣。

王海藏曰：四時總以芍藥為脾劑，蒼朮為胃劑，柴胡為時劑。
十一臟皆取決於少陽，為發生之始故也。
<h3> - 君臣佐使</h3>
《素問·至真要大論》云：岐伯曰主病之謂君，佐君之謂臣，應臣之謂使，非上中下三品之謂也（為君者最多，為臣者次之，佐者又次之。

藥之於證所主同者，則各等分。
接主病者，對證之要藥也，故為君，味數少而分兩重，賴之以為主也。
臣則味數稍多，分兩稍輕。
使則分兩更輕，所以備通行嚮導之使也。）

<h3> - 上中下三品</h3>
李瀕湖曰：按經言上藥一百二十種，為君，主養命以應天，無毒，多服久服不傷人，欲輕身益氣、不老延年者，本上經。
中藥一百二十種，為臣，主養性以應人，無毒有毒，斟酌其宜，欲遏病補虛羸者，本中經。
下藥一百二十五種，為佐使，主治病以應地，多毒，不可久服，欲除寒熱邪氣，破積聚、愈疾者，本下經。

陶貞白曰：上品亦能遣疾，但勢力和厚，不為速效，歲月常服，必獲大益。
中品療病之辭漸深，輕身之說稍薄，祛患為速，延齡為緩。
下品專主攻擊，毒烈之氣，傾損中和，不可常服，疾愈則止。
<h3> - 七方十劑　顧朽匏選輯</h3>

<u>一大方</u>　岐伯云：君一臣三佐九，制之大也；君一臣二佐五，制之中也；君一臣二，制之小也。
此以品件之多寡為大小也。
又云：遠而奇偶，制大其服；近而奇偶，制小其服。
大則數少，小則數多。

多則九之，少則二之。
此以分兩之多寡為大小也。
按品件多之大方，乃病有兼證而邪不一，不可以一二味治者，宜之也；分兩多之大方，及肝腎及下部位遠，數多，則其氣緩，不能速達於下，必數少而劑大，取其迅速下達也。
<u>一小方</u>　有品件少之小方，乃病無兼證，邪氣專一，可一二味治者宜之也。

有分兩少之小方，乃心肺上部位近，數少則其氣下走，不能開發於上，必數多而劑小，徐徐細呷，取其升散上行也。
<u>一緩方</u>　岐伯云：補上、治上制以緩，補下、治下制以急。
急則氣味厚，緩則氣味薄，適其至所，病所遠而中道氣味之者食而過之，無越其制度也。
王冰注云：假如病在腎而心氣不足，服藥宜急過之，不以氣味飼心，腎藥凌心，心益衰矣。

凡上下遠近，其例皆同。
按病有上下表里之異，治上必妨下，治表必連里。
用黃芩以治肺，必妨脾；用蓯蓉以治腎，必妨心；服乾薑以治中，必僭上；服附子以補火，必涸水。
用藥之道，治上不犯下，治下不犯上，治中則上下俱不犯。

惟在緩急合宜耳。
有甘以緩之之方，甘草、糖蜜之類是也，病在胸膈，取其留戀也。
有丸以緩之之方，比之湯藥其行遲慢也。
有品件眾多之緩方，藥眾則遞相拘制，不得各騁其性也。

有無毒治病之緩方，無毒則性純功緩也。
有氣味俱薄之緩方，氣味薄則長於補上，比至其下，藥力已衰矣。
<u>一急方</u>　有急病急攻之急方，中風關格之病是也；有湯散蕩滌之急方，下咽易散而行速也；有毒藥之急方，毒性能上湧下泄以奪病勢也；有氣味俱厚之急方，氣味俱厚直趨於下而力不衰也。
<u>一奇方</u>　獨用一物謂之奇方。

一三五七九藥合陽數，亦謂之奇方。
唐許胤宗治病多用單方，謂藥與病合，惟用一物攻之，氣純而愈速。
今人認病不真，多其物以幸有功，譬獵不知兔，廣給原野，冀一人獲之，術亦疏矣。
一藥偶得他藥相制，弗能專力，而欲愈疾不亦難乎？

<u>一偶方</u>　二物相配，二方相合，皆謂之偶方。
二四六八十藥合陰數，亦謂之偶方。
王太僕言汗藥不以偶，則氣不足以外發；下藥不以奇，則藥毒攻而致過。
蓋下本易行，故單行則力孤而微，汗或難出，故並行則力齊而大乎。

然仲景制方，桂枝汗藥五味為奇，大承氣下藥四味為偶，則奇偶之數，似不必拘也。
<u>一複方</u>　奇之不去復以偶，偶之不去復以奇。
所謂十補一泄，數泄一補也。
又傷寒見鳳脈，傷風得寒脈，為脈證不相應，宜以複方主之。

凡二方、三方及數方相合者，如桂枝二越婢一湯、五積散之屬是也。
<u>一宣劑</u>　徐之才曰：宣可去壅，生薑、橘皮之屬是也。
李東垣曰外感天淫之邪，欲傳入里，三陰入而不受，逆於胸中，天分氣分，窒塞不通，或噦或嘔，所謂壅也。
故必破氣藥如薑、橘、半夏、藿香之類瀉其壅塞也。

張子和曰：宣劑即湧劑也。
人以宣為瀉，以宣為通，然十劑中，已有瀉與通矣。
宣者升而上也。
經曰：高者因而越之，木鬱則達之是也。

凡胸中諸實痰飲，寒結熱鬱，上而不下，久則嗽喘、滿脹、水腫之病生焉，非宣劑莫能愈也。
如引涎、追淚、嚏鼻，凡上行者，皆吐法也。
李瀕湖曰：壅者塞也，宣者布也、散也。
鬱塞之病，不升不降，傳化失常，或郁久生病，或病久生郁，必藥以宣布敷散之，不獨湧越為宣也。

是以氣鬱則香附、川芎以開之，不足則補中益氣以運之；火鬱則山梔、青黛以散之，甚則升陽解肌以發之；濕鬱則蒼朮、白朮以燥之，甚則風藥以勝之；痰鬱則南星、橘皮以化之，甚則瓜蒂、藜蘆以湧之；血鬱則桃仁、紅花以行之，甚則或吐或利以逐之；食鬱則山楂、神麯以消之，甚則上湧下利以去之。
皆宣劑也。
<u>一通劑</u>　徐之才曰：通可去滯，通草、防己之屬是也。
李瀕湖曰：滯，留滯也。

濕熱之邪，留於氣分而為痛痹、癃閉者，宜淡滲之藥，以助肺氣下降，通其小便而泄氣中之滯，木通、豬苓之類是也。
濕熱之邪留於血分，而為痹痛腫注，二便不通者，宜苦寒之藥通其前後、而泄血中之滯，防己、大黃之類是也。
<u>一補劑</u>　徐之才曰：補可去弱，人參、羊肉之屬是也。
張子和曰：五臟各有補瀉，五味各補其臟，有表虛、裡虛、上虛、下虛、陰虛、陽虛、氣虛、血虛。

精不足者，補之以味；形不足者，補之以氣。
五穀、五萊、五果、五肉皆補養之物也。
李瀕湖曰：生薑之辛補肝，炒鹽之咸補心，甘草之甘補脾，五味子之酸補肺，黃柏之苦補腎。
又如茯苓補心氣，生地黃補心血，人參補脾氣，白芍藥補脾血，黃耆補肺氣，阿膠補肺血，杜仲補腎氣，熟地黃補腎血，芎藭補肝氣，當歸補肝血之類，皆補劑也。

<u>一泄劑</u>　徐之才曰：泄可去閉，葶藶、大黃之屬是也。
張子和曰：實則瀉之，諸痛為實，痛隨利減，芒硝、大黃、牽牛、甘遂、巴豆之屬，皆瀉劑也。
催生、下乳、磨積、逐水、破堅、泄氣，凡下行者，皆下法也。
李瀕湖曰：去閉當作去實。

經云：實者瀉之，又云：實則瀉其子，五臟五味皆有瀉，如肝實瀉以芍藥之酸，心實瀉以甘草之甘，脾實瀉以黃連之苦，肺實瀉以石膏之辛，腎實瀉以澤瀉之咸是矣。
<u>一輕劑</u>　徐之才曰：輕可去實，麻黃、葛根之屬是也。
張子和曰：風寒之邪，始客皮膚。
頭痛身熱，宜解其表，癰瘡疥痤，亦宜解表。

《內經》所謂輕而揚之，發汗是也。
凡薰、洗、蒸、炙、熨、烙、刺、砭、導引、按摩，皆汗法也。
李瀕湖曰：去實當作去閉，有表閉里閉，上閉下閉。
表閉者，風寒傷營，腠理閉密，陽氣怫鬱，不能外出，而為發熱、惡寒、頭痛、脊強諸病。

宜輕揚之劑，發其汗而表自解也。
里閉者，火熱鬱抑，津液不行，皮膚干閉，而為肌熱煩熱、頭痛、目腫、昏瞀、瘡傷諸病，宜輕揚之劑，解其肌而火自散也。
上閉有二：一則外寒內熱，上焦氣閉，發為咽喉腫痛之證，宜辛涼之劑，揚散之，則閉自開；一則飲食寒冷，抑遏陽氣在下，發為胸膈痞滿閉塞之證，宜揚其清而抑其濁，則痞自泰也。
下閉亦有二：有陽氣陷下，發為裡急後重，數至圊而不行之證，但升其陽而大便自順，所謂下者舉之也，有燥熱傷肺，金氣膹郁，竅閉於上，而膀胱閉於下，為小便不利之證，以升麻之類，探而吐之，上竅通而下竅自利，所謂病在下取之上也。

<u>一重劑</u>　徐之才曰：重可去怯，磁石、鐵粉之屬是也。
張子和曰：重者，鎮墜之謂也。
怯則氣浮，驚悸氣上，硃砂、水銀、沉香、黃丹、寒水石之倫，體皆沉重，久病咳嗽，涎潮於上，形羸不可攻者，以此墜之。
經云：重者因而減之，貴其漸也。

李瀕湖曰：重劑凡四：有驚則氣亂，魂氣飛揚，如喪神守者；有怒則氣逆，肝火激烈，病狂善怒者，並鐵粉、雄黃之類以平其肝。
有神不守舍，多驚健忘，迷惑不寧者，宜硃砂、紫石英之類以鎮其心。
有恐則氣下，情志失守，如人將捅者，宜磁石、沉香之類以安其腎。
大抵重劑壓浮火而墜痰涎，不獨治怯也。

故諸風掉眩，驚癇痰喘，吐逆反胃之病，皆浮火痰涎為害，俱宜重劑以墜之也。
<u>一滑劑</u>　徐之才曰：滑可去著，冬葵子、榆白皮之屬是也。
劉守真曰：澀則氣著，必滑劑以利之，滑能養竅，故潤利也。
張子和曰：大便燥結，宜麻仁、郁李之類；小便淋瀝宜葵子、滑石之類。

前後不通，兩陰俱閉，名曰三焦約，約者，束也，宜先以滑劑潤養其燥，然後攻之。
李瀕湖曰：著者有形之邪，留著於經絡臟腑間，如濁帶痰涎、胞胎癰腫之類，皆宜滑藥以引去其留著之物。
此與木通、豬苓通以去滯不同。
木通、豬苓淡泄之物，去濕熱無形之邪，葵子、榆皮甘滑之類，去濕熱有形之邪。

故彼曰滯，此曰著也。
大便澀者，菠□、牽牛之屬；小便澀者，車前、榆皮之屬；精竅澀者，黃柏、葵花之屬；胞胎澀者，黃葵子、王不留行之屬。
引痰涎自小便去者，則半夏、茯苓之屬；引瘡毒自小便去者，則五華藤、萱草根之屬，皆滑劑也。
半夏、南星皆辛而涎滑，能泄濕氣，通大便，蓋辛能潤、能走，氣能化液也。

<u>一澀劑</u>　徐之才曰：澀可去脫，牡蠣、龍骨之屬是也。
劉守真曰：滑則氣脫，如開腸洞泄、便溺遺失之類，必澀劑以收斂之。
張子和曰：寢汗不禁，澀以麻黃根、防風；滑泄不已，澀以豆蔻、枯礬、木賊、罌粟殼；喘嗽上奔，澀以烏梅、訶子。
凡酸味同於澀者，收斂之義也。

然皆先攻其本而後收之可也。
李瀕湖曰：有氣脫、血脫、精脫、神脫。
脫則散而不收，故用酸澀之藥，以斂其耗散。
汗出亡陽，精滑不禁，泄痢不止，大便不固，小便自遺，久嗽亡津，皆氣脫也。

下血不已，崩中暴下，諸大亡血皆血脫也。
牡蠣、龍骨、海螵蛸、五倍子、五味子、烏梅、榴皮、訶黎勒、罌粟殼、蓮房、棕灰、赤石脂、麻黃根之類，皆澀藥也。
氣脫兼以氣藥，血脫兼以血藥及氣藥。
氣者血之帥也。

脫陽者見鬼，脫陰者目盲，此神脫也，非澀藥所能收也。
<u>一燥劑</u>　徐之才曰：燥可去濕，桑白皮、赤小豆之屬是也。
按濕有在上、在中、在下、在皮、在經、在裡之分，而不出於外感、內傷二種。
外感之濕，雨露嵐霧，地氣水濕，襲於皮肉筋骨經絡之間；內傷之濕，水飲酒食，膏梁厚味，漬於腸胃之中。

風藥可以勝濕，燥藥可以除濕，淡藥可以滲濕，泄小便可以引濕，利大便可以逐濕，吐痰涎可以法濕。
濕之主藥蒼朮、白朮、陳皮、木香之屬。
濕而有熱，苦寒之劑燥之，黃連、黃柏、梔子、大黃之屬；濕而有寒，辛熱之劑燥之，乾薑、附子之屬是也。
<u>一濕劑</u>　徐之才曰：濕可去枯，白石英、紫石英之屬是也。

按濕與滑類而實不同。
人有枯涸皴揭之病，非獨金化，蓋有火以乘之。
風熱佛甚，則津液枯竭，營衛涸流，而為燥病，上燥則渴，下燥則結，筋燥則強，皮燥則揭，肉燥則裂，骨燥則枯，肺燥則痿，腎燥則消。
凡麻仁、阿膠膏潤之屬，皆潤劑也。

養血，則當歸、地黃之屬；生津，則麥門冬、栝樓根之屬；益精，則蓯蓉、枸杞䷀屬，皆濕劑也。
<h3> - 吐汗下三法</h3>
人身不過表裡，氣血不過虛實。
良工先治其實，後治其虛；粗工或治實，或治虛；謬工則實實虛虛；惟庸工能補其虛，不敢治其實。

張子和《儒門事親》一書，內稱聖人止有三法，無第四法。
夭病非人身本有之物，或自外入，或自內生，皆邪氣也。
邪氣中人，輕則久而自盡，甚則久而不已，更甚則暴亡矣。
若不去邪而先用補，是盜未出門而先固肩鑰，有是理乎？惟脈脫下虛，無邪無積之人，始可議補。

他病惟用汗、吐、下三法，攻去邪氣，而元氣自復也。
《素問》一書，言辛甘發散、淡滲泄為陽，酸苦湧泄為陰。
發散歸於汗，湧歸於吐，泄歸於下，滲為解表同於汗，泄為利小便同於下，殊不言補。
所謂補者，辛補肝，咸補心，甘補脾，酸補肺，苦補腎，皆以發腠理、致津液、通氣血而已。

蓋草木皆以治病，病去則谷果菜肉皆補物也。
是故三法猶刑罰也，粱肉猶德教也。
治亂用刑，治治用德理也。
三法亦兼眾法，如引涎、漉涎、取嚏、追淚，凡上行者，皆吐法也；熏蒸、諜洗、熨烙、針刺、砭射、導引、按摩，凡解表者，皆汗法也；催生、下乳、磨積、逐水、破經、泄氣，凡下行者，皆下法也。

天之六氣風寒暑濕燥火，發病多在上；地之六氣霧露雨雪水泥，發病多在下；人之六味酸苦甘辛鹹淡，發病多在中。
發病者三，出病者亦三。
風寒暑濕之邪，結搏於皮膚之間，滯於經絡之內，或發痛注、麻痹、拘攣，莫如發汗，所以開玄府而逐邪氣也。
凡破傷風、小兒驚風、飧泄不止、酒病、火病，皆可汗之，所謂火鬱則發之也。

汗有數法：有溫熱發汗、寒涼發汗、熏漬發汗、導引發汗。
善擇者，當熱而熱，當寒而寒。
不善擇者，反此，則病有變也。
凡痰飲宿食，病在胸膈中脘以上者，皆宜吐之。

用法：先宜少服，不湧漸加之，仍以雞羽探之，不出以薺投之，且投且探吐，至瞑眩，慎勿驚疑，但飲新水立解，強者可一吐而安，弱者作三次吐之。
吐之次日，有頓愈者；有轉甚者，引之未盡也。
越數日再吐之，吐後忌飽食酸鹹、硬物、乾物、油肥之物，吐後心火既降，陰道必強，大禁房室、悲憂。
病人既不自責，必歸咎於吐也。

不可吐者，有六：性好怒喜淫者；病勢已危老弱氣衰者；自吐不止者；吐血、咯血、衄血、嗽血、崩血、溺血者；病人無正性，反覆不定者；左右多嘈雜之言者，皆不可吐也。
凡積聚陳莝於中，留結寒熱於內，必用下之，陳莝去而腸胃潔，癥瘕盡而營衛通。
下之者，所以補之也。
或苦寒下之，或辛熱下之。

庸工妄投，當寒反熱，當熱反寒，故謂下為害也。
惟巴豆性熱，非寒積不可輕用耳。
不可下者，凡四洞泄寒中者，表裡俱虛者，厥而唇青、手足冷者，小兒病後慢驚者，設下必致殺人。
其餘大積、大聚、大痞、大秘、大燥、大堅，非下不可也。

按仲景《傷寒論》用吐、汗、下三法，而張子和《儒門事親》一書發揮甚暢。
蓋謂治病之要，在於卻邪，邪去則正自安。
若非吐、汗、下，則邪無出路，何自而去？庸醫用補，是關門養寇也。
直謂聖人只有三法，無第四法，其論頗卓。

李東垣謂飲食勞倦，內傷脾胃，亦能使人發熱惡寒，此與外感風寒之證頗同而實異。
外感風寒，乃傷其形；內傷脾胃，乃傷其氣。
傷其形為有餘，傷其氣為不足。
有餘者瀉之，不足者補之。

其論主於升陽益胃，取潔古枳朮丸之義，而立補中益氣湯一方，以發脾胃之氣，升騰而行春令。
此發前人所未發也。
朱丹溪謂天不足西北，地不滿東南。
西北之人陽氣易降，東南之人陰火易升。

苟不知此而徒守升陽之法，將見下焦丹田之氣日漸虛乏，於是上盛下虛，有升無降之病作矣。
其論主於滋補陰氣，與劉守真之用涼劑以降心火、益腎水為主大致相同。
迨至明朝王宇泰輩，則謂氣為陽，血為陰，人之一身，形骸精血皆陰也。
而通體之溫者，陽氣也；一生之活者，陽氣也；五宮五臟之神明不測者，陽氣也。

及其既死，形固存而氣則去，此以陽氣為生死也。
天之大寶只此一輪紅日，人之大寶只此一息真陽。
孰謂陽常有餘陰常不足，而欲以苦寒之物伐陽而益陰乎？其論主於溫補陽氣。
以上諸家，皆原本《內經》之旨而各成其是者也。

夫古今之運氣不齊，南北之風土亦異。
人之臟腑萬有不同，人之疾病亦萬有不同。
學者深維乎《內經》之理，而融會乎諸家之論，臨證切脈，不執古法。
實邪在表裡者，當用吐、汗、下三法；陽氣下陷者，則當升陽益胃；陰虛火熾者，則當滋養陰氣；脾腎虛寒者，則當溫補陽氣。

善法水者，以水為師，善治病者，以病為師，斯其庶幾矣乎。
<h3> - 臟腑虛寒寨熱主治之藥（集《本草綱目》）</h3>
肝藏血，屬木，膽火寄於中，主血，主目，主筋，主呼，主怒。
本病：諸風眩運，僵仆強直，驚癇，兩脅腫痛，嘔血，小腹疝痛，痃瘕，女人經病。

標病：寒熱瘧，頭痛，吐涎，目赤，面青，多怒，耳閉，頰腫，筋攣，卵縮，丈夫㿗疝，女人少腹腫痛，陰病。
有餘瀉之，甘草以瀉子也，香附、芎藭、瞿麥、牽牛、青皮以行氣也，紅花、蘇木、桃仁、丹皮、莪朮、三稜、大黃、鱉甲、穿山甲、水蛭、虻以行血也，雄黃、真珠、龍骨、金箔、銀箔、鐵落、鉛丹、胡粉、代赭石、夜明砂、石決明以鎮驚也，羌活、獨活、防風、荊芥、薄荷、皂莢、槐子、蔓荊子、烏頭、白附子、殭蠶、蟬蛻、白花蛇以祛風也。
不足補之，枸杞子、菟絲子、熟地、阿膠、萆薢、杜仲、苦參以補母也，當歸、白芍、芎藭、牛膝、續斷、血竭、沒藥以補血也，天麻、白朮、菊花、細辛、生薑、決明、柏子仁、穀精草、密蒙花以補氣也。
本熱寒之，芍藥、烏梅、澤瀉以瀉木也，黃連、黃芩、苦茶、豬膽、龍膽草以瀉火也，大黃以攻裡也。

標熱發之，柴胡、半夏以和解也。
麻黃、桂枝以解肌也。
心藏神，為君火。
包絡為相火，代君司令。

主血，主言，主汗，主笑。
本病：諸熱瞀瘛驚惑，譫妄煩亂，啼笑罵詈，怔忡健忘，自汗，諸痛瘍、瘡瘍。
標病：肌熱，畏寒戰慄，舌不能言，面赤，目黃，手心煩熱，胸脅滿痛，引腰背肩胛肘臂。
火實瀉之，黃連、大黃以瀉子也，甘草、人參、赤茯苓、木通、黃柏以瀉氣也，生地、玄參、丹參、丹皮以瀉血也，硃砂、牛黃、紫石英以鎮驚也。

神虛補之，細辛、烏梅、酸棗仁、生薑、陳皮以補母也，遠志、桂心、石菖蒲、白獲苓、茯神、澤瀉以補氣也，當歸、熟地、乳香、沒藥以補血也。
本熱寒之黃芩、竹葉、麥門冬、芒硝、炒鹽以瀉火也，地黃、梔子、天竹黃以涼血也。
標熱發之，甘草、獨活、麻黃、柴胡、龍腦以散火也。
脾藏智，屬土，為萬物之母。

主營衛，主味，主肌肉，主四肢。
本病：諸濕腫脹，痞滿嚏氣，大小便閉，黃疸痰飲，吐瀉霍亂，心腹痛，飲食不化。
標病：身體時腫，重困嗜臥，四肢不舉，舌本強痛，足大趾不用，九竅不通，諸痙頂強。
土實瀉之，訶子、防風、桑白皮以瀉子也，豆豉、梔子、常山、瓜蒂、鬱金、虀汁、藜蘆、苦參、鹽湯、苦茶、葡萄子、赤小豆以湧吐也，大黃、芒消、青礞石、大戟、芫花、甘遂、續隨子以攻下也。

土虛補之，桂心、茯苓以補母也，人參、黃耆、甘草、升麻、葛根、陳皮、藿香、葳蕤、縮砂仁、木香、扁豆以補氣也，白朮、蒼朮、白芍、膠飴、大棗、乾薑、木瓜、烏梅、蜂蜜以補血也。
本濕除之，白朮、蒼朮、橘皮、半夏、南星、吳茱萸、草豆蔻、白芥子以燥中宮也，木通、赤茯苓、豬苓、藿香以潔淨府也。
標濕滲之，葛根、蒼朮、麻黃、獨活以開鬼門也。
肺藏魄，屬金，總攝一身元氣。

主臭，主哭，主皮毛。
本病：諸氣膹郁，諸痿，喘，嘔，氣短，咳嗽上逆，咳唾膿血，不得臥，小便數而欠，遺失不禁。
標病：灑淅寒熱，傷風，自汗，肩背痛冷，臑臂前臁痛。
氣實瀉之，澤瀉、葶藶、桑白皮、地骨皮，以瀉子也，半夏、白礬、白茯苓、薏苡仁、木瓜、橘皮以除濕也，粳米、石膏、寒水石、知母、訶子以瀉火也，枳殼、薄荷、乾生薑、木香、厚朴、杏仁、皂莢、桔梗、蘇梗以通滯也。

氣虛補之，甘草、人參、升麻、黃耆、山藥以補母也，蛤蚧、阿膠、麥冬、天冬、貝母、百合、天花粉以潤燥也，烏梅、粟殼、芍藥、五味子、五倍子以斂氣也。
本熱清之，黃芩、知母、天冬、麥冬、梔子、沙參、紫菀以涼血也。
本寒溫之，丁香、藿香、檀香、白豆蔻、益智仁、縮砂仁、款冬花、百部、糯米以溫氣也。
標寒散之，麻黃、蔥白、紫蘇以解表也。

腎藏忘，屬水，為天一之原。
主聽，主骨，主二陰。
本病：諸寒，厥逆，骨痿，腰痛，腰冷如冰，足胻腫，少腹滿急，疝瘕，大便閉塞，泄，吐利腥穢，水液澄沏，清冷不禁，消渴引飲。
標病：發熱不惡熱，頭眩，頭痛，咽痛，舌燥，脊股後廉痛。

水強瀉之，大戟、牽牛以瀉子也；澤瀉、豬苓、車前子、防己、茯苓以瀉府也。
水弱補之，人參、山藥以補母也；知母、玄參、苦參、砂仁、補骨脂以補氣也；黃柏、枸杞子、五味子、熟地、阿膠、山茱萸、肉蓯蓉、鎖陽以補血也。
本熱攻之，大承氣湯以攻下也。
本寒溫之，附子、乾薑、肉桂、蜀椒、白朮以溫里也。

標寒解之，麻黃、細辛、獨活、桂枝以解表也。
標熱涼之，連翹、玄參、甘草、豬膚子以清熱也。
命門為相火之原，天地之始。
藏精，生血，主三焦元氣。

本病：前後癃閉，氣逆裡急，疝痛，奔豚，消渴，膏淋，精漏，精寒，赤自濁，溺血，崩中，帶漏。
火強瀉之，黃柏、知母、生地、茯苓、玄參、丹皮、地骨皮、寒水石以瀉相火也。
火弱補之，附子、川烏、天雄、肉桂、益智、補骨脂、胡桃、巴戟、當歸、蛤蚧、覆盆子、沉香、烏藥、茴香、丹砂、硫黃、陽起石以益陽也。
精脫固之，牡蠣、芡實、蛤粉、遠志、金櫻子、五昧子、山茱萸以澀精也。

三焦為相火之用，分布命門元氣。
主升降出入，遊行天地之間，總領五臟六腑、營衛經絡、內外上下左右之氣，號中請之府。
上主納，中主化，下主出。
本病：諸熱，瞀瘛，暴病，暴死，暴瘖，躁擾，狂越，譫妄，驚駭，諸血溢、血泄，諸氣逆衝上，諸瘡瘍，痘疹，瘤核。

上熱，則喘滿，諸嘔吐酸，胸痞，脅痛，食飲不消，頭上出汗；中熱，則善飢而瘦，解仿，中滿諸脹腹大，諸病有聲，鼓之如鼓，上下關格不通，霍亂吐利；下熱，則暴注下迫，水液渾濁，下部腫滿，小便淋瀝或不通，大便閉結，下利。
上寒，則吐飲食痰水，胸痹，前後引痛，食已還出；中寒，則飲食不化，寒脹，反胃吐水，濕瀉，不渴；下寒，則二便不禁，臍腹冷疝痛。
標病：惡寒戰慄，如喪神守，耳鳴，耳聾，嗌腫，喉痹，胕腫疼酸，驚駭，手小指次指不用。
實火瀉之，麻黃、柴胡、葛根、荊芥、升麻、羌活、石膏以發汗也，瓜蒂、滄鹽、虀汁以湧吐也，大黃、芒消以攻下也。

虛火補之，人參、天雄、桂心以補上也，人參、黃耆、丁香、木香、草果以補中也，人參、附子、硫黃、桂心、沉香、烏藥、補骨脂以補下也。
本熱寒之，黃芩、連翹、梔子、知母、玄參、石膏、生地以清上也，黃連、連翹、生地、石膏以清中也，黃柏、知母、生地、石膏、丹皮、地骨皮以清下也。
標熱散之，柴胡、細辛、荊芥、羌活、葛根、石膏以解表也。
膽屬木，為少陽相火，發生萬物，為決斷之宮，十一臟之主。

本病：口苦，嘔苦汁，善太息，澹澹如人將捕狀，目昏不眠，病寒熱往來痁瘧，胸脅痛，頭額痛，耳痛嗚聾，瘰癧，結核，馬刀，足小指、次指不用。
實火瀉之，龍膽草、牛膽、豬膽、生蕤仁、生棗仁、黃連、苦茶以瀉膽也。
虛火補之，人參、細辛、當歸、地黃、半夏、炒蕤仁、炒棗仁以溫膽也。
本熱平之，黃芩、黃連、芍藥、連翹、甘草以降火也，黑鉛、水銀以鎮驚也。

標熱和之，柴胡、芍藥、黃芩、半夏、甘草以和解也。
胃屬土，主容受，為水穀之侮。
本病：噎膈，反胃，中滿，腫脹，嘔吐，瀉痢，霍亂腹痛，消中善飢，不消食，胃管當心痛，支兩脅。
標病：發熱蒸蒸、身前熱，身前寒，發狂譫語，咽痹，上齒痛。

口眼喎斜，鼻痛，鼽衄，赤㾴。
胃實瀉之，大黃、芒硝以攻濕熱也，巴豆、神麯、山楂、阿魏、硇砂、鬱金、三稜、輕粉以消食積也。
胃虛補之，蒼朮、白朮、半夏、茯苓、生薑以清濕熱也，乾薑、附子、草果、肉桂、丁香、肉果、人參、黃耆以溫寒濕也，石膏、生地、犀角、黃連以降火也。
標熱解之，升麻、葛根、豆豉以解肌也。

大腸屬金，主變化，為傳送之宮。
本病：大便閉結，泄痢，下血，裡急後重，疽，痔，脫肛，腸鳴而痛。
標病：齒痛，喉痹，頸腫，口乾，咽中如核，鼽衄，目黃，手大指、次指痛，宿食，發熱寒慄。
腸實瀉之，大黃、芒硝、牽牛、巴豆、石膏、桃仁、郁李仁以攻熱也，枳殼、木香、橘皮、檳榔以瀉氣也。

腸虛補之，皂莢以理氣也，桃仁、麻仁、杏仁、地黃、乳香、松子、當歸、肉蓯蓉以潤燥也，白朮、蒼木、半夏、硫黃以滲濕也，升麻、葛根以升陷也，龍骨、白堊、訶子、粟殼、烏梅、白礬、赤石脂、禹餘糧、石榴皮以固脫也。
本熱寒之，秦艽、槐角、生地、黃芩以清熱也。
本寒溫之，乾薑、附子、肉果以溫里也。
標熱散之，石膏、白芷、升麻、葛根以解肌也。

小腸主分泌水穀，為受盛之宮。
本病：大便水穀利，小便短，小便閉，小便血，小便自利，大便後血，小腸氣痛，宿食，夜熱旦止。
標病：身熱，惡寒，嗌痛，頷腫，口糜，耳聾。
實熱瀉之，木通、豬苓、滑石、瞿麥、澤瀉、燈草以瀉氣也，生地、蒲黃、赤茯苓、梔子、丹皮以瀉血也。

虛寒補之，白朮、楝實、茴香、砂仁、神麯、扁豆以補氣也，桂心、玄胡索以補血也。
本熱寒之，黃柏、黃芩、黃連、連翹、梔子以降火也。
標熱散之，蒼朮、羌活、防風、蔓荊子以解肌也。
膀胱主津液，為胞之府，氣化乃能出，號州都之宮，諸病皆於之。

本病：小便淋瀝，或短數，或黃赤，或白，或遺失，或氣痛。
標病：發熱惡寒，頭痛，腰脊強，鼻窒，足小指不用。
實熱瀉之，滑石、茯苓、豬苓、澤瀉以瀉火也。
下虛補之，虛而熱者，黃柏、知母以寒補也；虛而寒者，升麻、桔梗、益智、烏藥、山茱萸以溫補也。

本熱利之，生地、梔子、茵陳、黃柏、丹皮、地骨皮以降火也。
標寒發之，麻黃、桂枝、羌活、蒼木、防己、黃耆、木賊以發表也。
<h3> - 寒熱虛實各有真假（集《類經》注）</h3>
張介賓曰：愚按：病名甚多，診病之要，不出寒熱虛實而已。

《綱目》分列病之標本，藥之補瀉，真如網之提綱，衣之摯領，大無不包，細無不舉。
學者熟讀數行之簡，勝千卷之繁矣。
然而臨證治病，動多乖餌者，非寒熱虛實之難知，而真假之難辨也。
既不辨其真假，則是以寒為熱，以熱為寒，以虛為實，以實為虛，未有不顛隕者矣。

經曰：寒者熱之，熱者寒之，微者逆之，甚者從之，逆者正治，從者反治。
從少從多，觀其事也。
若使病無真假，則只有正治之法牙，何以有反治之法哉？如寒熱之真假者，真寒則脈沉而細，或弱而遲，為厥逆、為嘔吐、為腹痛、為飧泄下利、為小便清頻。
即有發熱，必欲得衣，此浮熱在外而沉寒在內也。

真熱則脈數有力，滑大而實，為煩躁喘滿、為聲音壯厲，或大便秘結，或小水赤澀，或發熱掀衣，或脹疼熱渴，此皆真病。
真寒者，宜溫其寒；真熱者，直解其熱。
是當正治者也。
至若假寒者，陽證似陰，火極似水也。

外雖寒而內則熱，脈數而有力，或沉而鼓擊，或身寒惡衣，或大便秘結，或煩渴引飲，或腸垢臭穢。
此則惡寒非寒，明是熱證，所謂熱極反兼寒化也。
假熱者，陰證似陽，水極似火也。
外雖熱而內則寒，脈微而弱，或數而虛，或浮大無根，或弦芤斷續。

身雖熾熱而神則靜，語雖譫妄而聲則微，或虛狂起倒而禁之則止，或蚊跡假斑而淺紅細碎，或喜冷水而所用不多，或舌胎面赤而衣被不撤，或小水多利，或大便不結。
此則惡熱非熱，明是寒證，所謂寒極反兼熱化也。
此皆假病。
假寒者，清其內熱，內清則浮陰退舍矣，假熱者，溫其真陽，中溫則虛火歸原矣。

是當從治者也。
又如虛實之治，實則瀉之，虛則補之，此不易之法也。
然至虛有盛候，則有假實矣；大實有羸狀，則有假虛矣。
蓋虛者，正氣虛也，為色慘形疲，為神衰氣怯，或自汗不收，或二便失禁，或夢遺精滑，或嘔吐隔塞，或病久攻多，或氣短似喘，或勞傷過度，或暴困失志，雖外證似實，而脈弱無神，皆虛證之當補也。

實者，邪氣實也，或外閉於經絡，或內結於臟腑，或氣壅而不行，或血留而凝滯，此實證之當攻也。
惟是虛實之間，最多疑似。
有正已奪而邪方盛者，將顧其正而補之乎？抑先其邪而攻之乎？若正氣既虛，則邪氣雖盛，亦不可攻，恐呼吸變生，措手無及。
故治虛邪者，當先顧正氣，且補中有攻，補陰所以攻熱，補陽所以攻寒，兼之酌量緩急，從少從多，寓戰於守，斯可矣。

此治虛之道也。
若邪氣內壅者，外雖虺羸，自不宜補。
蓋補之則正無與，而邪反盛，適足藉冠兵而資盜糧。
當直去其邪，邪去則身安，此治實之道也。

要之，假虛之證少，而假實之證多。
假寒之證不難治，而假熱之證最易誤也。
真假之間，非智者孰能與於此哉！
<h3> - 反治之法（集《類經》注）</h3>

《素問·至真要大論》云：岐伯曰：熱因寒用，寒因熱用，塞因塞用，通因通用。
必伏其所主而先其所因。
可使氣和，可使必已。
張介賓曰：按熱因寒用者，如大寒內結，當治以熱。

然寒甚格熱，熱不得前，則以熱藥冷服，下嗌之後，冷體既消，熱性便發，此熱因寒用之法也。
寒因熱用者，如大熱在中，以寒攻治則不入，以熱攻治則病增。
乃以寒藥熱服。
入腹之後，熱氣既消，寒性遂行，此寒因熱用之法也。

塞因塞用者，如下氣虛之，中氣壅塞，欲散滿則更虛其下，欲補下則滿甚於中。
治不知本，而先攻其滿，藥入或減，藥過依然，氣必更虛，痛必漸甚。
不知少服則資壅，多服則宣通。
峻補其下以疏啟其中，則下虛自實，中滿自除，此塞因塞用之法也。

通因通用者，如大熱內蓄，或大寒內凝，積聚留滯，瀉利不止，寒滯者，以熱下之；熱滯者，以寒下之。
此通因通用之法也。
以上四治，必伏其所主者，制病之本也；先其所因者，求病之由也。
既得其本而以真治真，以假治假，則能使氣和而病必已也。

《素問·至真要大論》云：黃帝曰：服寒而反熱，服熱而反寒，其故何也？岐伯曰：治其王氣，是以反也。
張介賓曰：愚接洽其王氣者，如陰虛火旺之病，醫者用苦寒以治火之王，豈知苦寒皆沉降，沉降則亡陰，陰愈亡則火愈盛，故服寒反熱者，陰虛不宜降也。
氣弱生寒之病，醫者用辛溫以治陰之王，豈知辛溫皆耗散，耗散則亡陽，陽愈亡則寒愈甚，故服熱反寒者，陽虛不宜耗也。
又如夏令本熱，而伏陰在內，故多中寒；冬令本寒，而伏陽在內，故多內熱。

醫不察此，而惟用寒於夏，用熱於冬，則有中寒隔陽，服寒反熱；中熱隔陰，服熱反寒者矣。
《素問·至真要大論》云：岐伯曰：寒熱溫涼，反從其病。
王太僕曰：愚按微小之熱，為寒所折；微小之冷，為熱所消。
甚大寒熱，則必能與違性者爭雄。

異氣者相格，聲不同不相應，氣不同不相合，則病氣與藥氣抗衡，而閉關拒守矣。
是以聖人反其佐以同其氣，借熱以行寒，借寒以行熱，使其始同終異，凌閏而敗堅，是皆反佐變通之妙，所謂因其勢而利導之也。
《素問·至真要大論》云：岐伯曰：諸寒之而熱者，取之陰；熱之而寒者，取之陽。
所謂求其屬也。

張介賓曰：愚按苦寒治熱而熱反增，非火之有餘，乃真陰之不足也。
當取之於陰，謂不宜治火也，宜補陰以配其陽，壯水之主以制陽光，則陰氣復而熱自退矣。
辛熱治寒而寒愈甚，非寒之有餘，乃真陽之不足也。
當取之於陽，謂不宜攻寒也，宜補水中之火，益火之源以消陰翳，則陽氣復而寒自消矣。

所謂益與壯者，溫養陽氣，填補真陰是也。
<h3> - 治氣之法</h3>
《素問·陰陽應象大論》云：岐伯曰：氣虛宜掣引之。
張介賓曰：愚按：掣者，挽也，挽回其氣而引之使復也。

上氣虛者，升而舉之；中氣虛者，溫而補之；下氣虛者，納而歸之。
皆掣引之義也。
《素問·疏五過論》云：黃帝曰：治病之道，氣內為寶。
張介賓曰：愚按：氣有外氣，天地之六氣也；有內氣，人身之元氣也。

氣失其和，則為邪氣；氣得其和，則為正氣，亦曰真氣。
真氣所在有三：上、中、下也。
上者所受於天，以通呼吸者也；中者生於水穀，以養榮衛者也；下者氣化於精，藏於命門，以為三焦之根本者也。
故上有氣海，曰膻中也，其治在肺；中有水穀氣血之海，曰中氣也，其治在脾胃；下有氣海，曰丹田也，其治在腎，人之所賴惟此氣耳。

氣聚則生，氣散則死。
故曰氣內為實，誠最重之詞，醫家最切之旨也。
<h3> - 治病從本</h3>
李瀕湖曰：治病當知標本。

以身論之，外為標，內為本；陽為標，陰為本。
六腑屬陽，為標；五臟屬陰，為本。
十二經絡在外為標，臟腑在內為本。
以病論之，先受為本，後傳為標。

故百病必先治其本，後治其標。
縱先生輕病，後生重病，亦先治其輕，後治其重。
惟中滿及大小便不利，則無問先後標本，必先治滿，及大小便為其急也。
故曰急則洽其標也。

<h3> - 氣味補瀉</h3>
李瀕湖曰：凡藥補者，則於臟腑皆補；瀉者，則於臟腑皆瀉。
分之則或補氣，或補血，或瀉氣，或瀉血。
若晝夜之不同晷，水陸之不同途也。

細而分之，則氣味之於臟腑，各有補，各有瀉。
肝膽二經，溫補涼瀉，辛補酸瀉。
心、小腸、命門、三焦四經，熱補寒瀉，咸補甘瀉。
肺、大腸二經，涼補溫瀉，酸補辛瀉。

腎、膀胱二經，寒補熱瀉，苦補咸瀉。
脾胃二經，濕熱補寒涼瀉，甘補苦瀉。
凡人之病，一經寒則一經熱，一經實則一經虛。
醫者區別不精，混而施之，則有實實虛虛之患，而欲愈疾難矣。

<h3> - 引經報使</h3>
李東垣曰：手少陰心經，黃連、細辛為使；手太陽小腸經，藁本、黃柏為使；足少陰腎經，獨活、肉桂、知母、細辛為使；足太陽膀胱經，羌活為使；手太陰肺經，桔梗、升麻、蔥白、白芷為使；手陽明大腸經，白芷、升麻、石膏為使；足太陰脾經，升麻、蒼朮、葛根、白芍為使；足陽明胃經，白芷、升麻、石膏、葛根為使；手厥陰心包絡經，柴胡、丹皮為使；手少陽膽經，柴胡、青皮為使；足少陽三焦經，柴胡、連翹為使；上焦，地骨皮為使；中焦，青皮為使；下焦，附子為使。
此皆引經之藥劑中，用為嚮導，則能接引眾藥，直入本經，用力寡而獲效捷也。
<h3> - 採藥時候</h3>

陶貞白曰：凡根多二月、八月採者，春初津潤始萌，未充枝葉，勢力淳濃也。
至秋枝葉乾枯，津潤歸於下也。
春寧宜早，秋寧宜晚。
花實莖葉，各隨其成熟可也。

陶貞白曰：狼毒、枳實、橘皮、半夏、麻黃、吳茱萸，並須陳久者良。
其餘皆貴新也。
按大黃、木賊、荊芥、芫花、槐花、木瓜之類亦宜陳久，不獨此六陳也。
<h3> - 辨藥真偽</h3>

李瀕湖云：醫不識藥，惟聽市人；市人又不辨究，皆委採藥之家，傳習造作，真偽莫辨。
鍾乳醋煮令白，細辛水漬使直，黃耆蜜蒸為甜，當歸酒灑取潤，蜈蚣朱足令赤，螵蛸膠於桑枝，以蛇床當蘼蕪，以薺苨亂人參，古擴灰雲死龍骨，芷蓿根為土黃耆，鹽松梢為肉蓯蓉，搗荔核為麝香，採茄葉為藿香，染半夏為玄胡索，熬廣膠入蕎麵作阿膠，煮雞子及魚枕為琥珀，枇杷蕊代款冬，驢腳脛作虎骨，松脂混騏□竭，番硝和龍腦香。
巧詐百般，難以悉數，此皆亂偽作真，不可不察者也。
<h3> - 秤藥分劑</h3>

陶隱居云：古秤惟有銖兩，而無分名。
今則以十累為一銖，六銖為一分，四分成一兩，十六兩為一斤。
按蠶初吐絲曰忽，十忽曰絲，十絲曰釐，四釐曰累（音壘），十釐曰分，六絲曰字（二分半也），十累曰銖（四分也），四字曰錢（十分也），六銖曰一分（去聲，二錢半也），四分曰兩（二十四銖也），八兩曰錙，二錙曰斤，二十四兩曰鎰（一斤半也），三十斤曰鈞，四鈞曰石（一百二十斤也）。
丸散方用刀圭者，十分方寸匕之一，准如梧桐子大也。

方寸匕者，作匕正方一寸，鈔散取不落為度。
一撮者，四刀圭也。
藥以升合分者，謂藥有虛實輕重，不得用斤兩，則以昇平之。
十撮為一勺，十勺為一合，十合為一升。

開方，上徑一寸，下徑六分，深八分。
十升為鬥，五斗曰斛，二斛曰石。
凡方云㕮咀者，謂秤畢搗之如大豆，又吹去細末。
藥有易碎難碎，多末少末。

今皆細切，如㕮咀也。
凡蜜一斤，有七合。
豬膏一斤，有一升二合。
凡去皮除心之屬，如遠志、牡丹，才不收半。

地黃、門冬，三分耗一。
分兩不應，不知取足，則於君臣之分，未能得當，而於配方之意，相去遠矣。
劉守貞曰：蛇之性，上竄而引藥；蟬之性，外脫而退翳。
虻飲血而用以治血，鼠善穿而用以治漏，因其性而為用也。

弩牙速產，以機發而不括也；杵糠下噎，以杵築下也，因其用而為使也。
浮萍不沉水，可以勝酒；獨活不搖風，可以治風，因其所勝而為制也。
麻，木谷而治風；豆，水穀而治水，因其氣相同則相求也。
牛，土畜，乳可以止渴疾；豕，水畜，心可以鎮恍惚，因其氣相剋則相制也。

熊肉振羸，兔肝明視，因其氣有餘補不足也。
鯉之治水，鶩之利水，因其氣相感則以意使也。
凡藥根之在土中者，中半以上，氣脈之上行也，以生苗者為根；中半以下，氣脈之下行也，以入土者為稍。
人之身半以上，天之陽也，用頭；中焦陰陽之間也，用身；身半以下地之陰也，用稍。

乃述類象形者也。
<h3> - 用藥參伍</h3>
李瀕湖曰：藥有單行者，有相須者，有相使者，有相畏者，有相惡者，有相反者，有相殺者。
按單行者，獨行不用輔也；相須者，同類不可離也；相使者，我之佐使也，相惡者，奪我之能也；相畏者，受彼之制也；相反者兩不相合也。

相殺者，制彼之毒也。
凡此七情，合和視之，當用相須相使者，勿用相惡相反者。
若有毒宜制，可用相畏相殺者。
不爾勿合用也。

舊方用藥，亦有相惡相反者，如仙方甘草丸，有防己、細辛；俗方玉石散，用栝樓、乾薑之類。
然不如不用為良。
半夏有毒，須用生薑，取其相畏相制也。
相反深干相惡，乃彼我交仇，必不和合。

今畫家用雌黃、胡粉，相近即便黯妒，可徵矣。
<h3> - 丸散湯膏</h3>
陶隱居曰：凡藥性，有宜丸者，宜散者，宜水煮者，宜酒漬者，宜膏煎者。
亦有一物兼宜者，亦有不可入湯酒者。

並隨藥性，不得違越。
按病亦有宣湯者，宜丸者，宜散者。
湯可以盪滌臟腑，開通經絡；丸可以逐風冷，破堅積，進飲食；散可以去風寒濕熱之邪，散五臟之結伏，開腸利胃。
湯者蕩也，去大病用之；散者散也，去急病用之；丸者緩也，舒緩而治之也。

昔宋南陽太守有疾，醫用小柴胡湯，為末，連進三服，胸滿。
朱奉議曰：小柴胡湯，煎清汁服之，能入經絡，攻病取快。
今乃為散，滯在膈上，宜乎作滿。
因煮二劑，與之頓安。

同一藥也，而湯散之不同至此，微矣哉。
<h3> - 製藥節度</h3>
陶隱居曰：製藥貴在適中，不及則功效難求，太過則氣反失。
火制四，煅、炮、炙、炒也；水制三，漬、泡、洗也；水火共制二，蒸、煮也。

酒製升提，薑製發散。
入鹽走腎而軟堅，用醋主升而住扁。
童便制，除劣性而降下；米泔制，去燥性而和中。
乳制潤枯生血，蜜制甘緩益元。

陳壁土製，竊真氣以補中焦，麥曲皮製，抑酷性勿傷上膈。
烏豆湯、甘草湯漬曝，並解毒，致令平和；羊酥、豬脂塗燒，咸滲骨，容易脆斷。
去穰者免脹，去心者除煩。
陶隱居曰：凡病在頭面及皮膚者，藥須酒炒；在嚥下臍上者，酒洗之；在下者生用。

寒藥酒浸曝乾，恐傷胃也。
陶隱居曰：凡篩丸散，用重密絹各篩畢，合於臼中搗數百遍，色理和同，乃佳他。
陶隱居曰：凡丸藥治下焦者，丸極大；治中焦者，次之；治上焦者，極小。
水滴丸取其易化，煉蜜丸取其遲化而氣循經絡也。

蠟丸取其難化，固護藥之氣力，以過關膈而作效也。
陶隱居曰：凡煮湯欲微火，令小沸。
古法二十兩藥，用水一斗，煮取四升為准。
今之小湯劑，每一兩用水二甌為準。

如劑多水少，則藥味不出；劑少水多，又煎耗藥力也。
然利湯欲生，宜少水而多取汁；補湯用熟，宜多水而少取汁。
若發汗藥，宜緊火熱服；攻下藥，亦緊火煎熟，下芒硝、大黃，再煎；溫服補中藥，宜緩火溫服；陰寒煩躁藥，宜緊火煎熟，水中沉冷服。
凡湯中用麝香、牛黃。

犀角、羚羊角、蒲黃、丹砂、芒消、阿膠之類，須細末如粉，臨時納湯中，攪和服之。
<h3> - 服藥時候</h3>
陶隱居曰：病在胸膈已上者，先食而後服，藥病在心腹已下者，先服藥而後食；病在四肢、血脈者，宜空腹而在旦；病在骨髓者，宜飽滿而在夜。
病在上者，不厭頻而少；病在下者，不厭頻而多。

少服則滋榮於上，多服則峻補於下。
服湯宜小沸，熱則易下，冷則嘔湧故也。
<h3> - 藥弗過劑</h3>
陶隱居曰：經云：大毒治病，十去其六；常毒治病，十去其七，小毒治病，十去其八；無毒治病，十去其九。

穀肉果菜，食養盡之。
無使過之，傷其正也。
蓋穀食得氣之正，藥餌得氣之偏。
凡人病，氣非偏勝，則偏不足。
偏勝者以藥攻之，偏不足者以藥補之。
迨疾已而氣平，當以穀食平補之。
若久服不輟則藥氣有偏勝，必臟氣有偏虧，故十分去其六七八九而止也。
<script src='https://williamkpchan.github.io/LibDocs/readbook.js'></script>
<script>
var lazyLoadInstance = new LazyLoad({
    elements_selector: ".lazy"
    // ... more custom settings?
});
</script>
</pre></body></html>
